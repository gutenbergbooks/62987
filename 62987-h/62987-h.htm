<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Storia della musica, di Alfredo Untersteiner
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 2em 5%; font-size: 95%;}
.blockquote p {padding-left: 1.5em; text-indent: -1.5em;}
.center {text-align: center; text-indent: 0;}
.title {text-align: center; font-size: 110%; margin-top: 1em; margin-bottom: 1em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin-left: 45%; margin-right: 45%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.ast {text-align: center; font-size: 120%; margin: 1em auto;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1.2em;}
sup {vertical-align: .3em;}
sub {vertical-align: -.4em;}
.over {text-decoration: overline;}
.overdb {text-decoration: overline; border-top: thin solid black; padding-top: 1px;}

.division {display: inline-block; vertical-align: middle;}
.denominator {display: block; text-align: center; font-size: .9em;}
.numerator {border-bottom: solid thin; display: block; text-align: center; font-size: .9em;}

.above, .below {font-size: 70%;}
.above {vertical-align: 0.4em;}
.below {vertical-align: -0.1em; }

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: left; vertical-align: top; white-space: nowrap; padding-left: 0;}
.indice td.pag {text-align: right; vertical-align: bottom; white-space: nowrap;}

.avem {line-height: 1em;}
.avem td {text-align: center; padding: 0.1em;}

.figcenter {text-align: center; margin: 1em auto; clear: both; max-width: 100%;}

img {max-width: 100%; height:auto;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1em 10%;}
.poem p {margin: 0; padding-left: 3em; text-indent: -3em;}
.poem p.i6 {text-indent: 6em;}

    </style>
  </head>
<body>

<div class="booktitle">
<h1>
STORIA DELLA MUSICA
</h1>
</div>

<hr class="silver" />

<div class="titlepage">
<p class="large">
MANUALI HOEPLI
</p>
<hr class="tiny" />

<p class="pad2 main-t">
STORIA DELLA MUSICA
</p>

<p class="pad2 small">
DI
</p>

<p class="pad1 x-large">
ALFREDO UNTERSTEINER
</p>

<hr class="tiny pad2" />
<p>
QUARTA EDIZIONE<br />
interamente riveduta ed ampliata
</p>
<hr class="tiny" />

<p class="pad4">
<span class="large">ULRICO HOEPLI</span><br />
<span class="small">EDITORE-LIBRAIO DELLA REAL CASA</span><br />
MILANO<br />
—<br />
1916
</p>
</div>

<div class="verso">
<hr class="mid" />
<p>
PROPRIETÀ LETTERARIA
</p>

<p>
TIPOGRAFIA SOCIALE — Milano, Via Goffredo Mameli, 15
</p>
<hr class="mid" />
</div>

<div class="somm">

<h2>
INDICE
</h2>

<table class="indice" summary="">
 <tr>
  <td class="cap"><span class="smcap">Cap.</span> I</td> <td>Introduzione</td> <td class="pag"><a href="#cap1">Pag. 1</a></td>
 </tr>
 <tr>
  <td class="cap"><span class="smcap">Cap.</span> II</td> <td>La musica dei Greci</td> <td class="pag"><a href="#cap2">13</a></td>
 </tr>
 <tr>
  <td class="cap"><span class="smcap">Cap.</span> III</td> <td>I primi secoli dell'Era cristiana</td> <td class="pag"><a href="#cap3">25</a></td>
 </tr>
 <tr>
  <td class="cap"><span class="smcap">Cap.</span> IV</td> <td>I primordi dell'armonia. — Ubaldo e Guido d'Arezzo</td> <td class="pag"><a href="#cap4">43</a></td>
 </tr>
 <tr>
  <td class="cap"><span class="smcap">Cap.</span> V</td> <td>La musica mensurale ed i precursori dei Fiamminghi</td> <td class="pag"><a href="#cap5">56</a></td>
 </tr>
 <tr>
  <td class="cap"><span class="smcap">Cap.</span> VI</td> <td>I Fiamminghi</td> <td class="pag"><a href="#cap6">66</a></td>
 </tr>
 <tr>
  <td class="cap"><span class="smcap">Cap.</span> VII</td> <td>Le canzoni popolari. — Trovatori e Minnesänger</td> <td class="pag"><a href="#cap7">80</a></td>
 </tr>
 <tr>
  <td class="cap"><span class="smcap">Cap.</span> VIII</td> <td>L'«Ars nova» fiorentina ed il Rinascimento musicale in Italia</td> <td class="pag"><a href="#cap8">96</a></td>
 </tr>
 <tr>
  <td class="cap"><span class="smcap">Cap.</span> IX</td> <td>Misteri e Passioni. — Origine dell'opera</td> <td class="pag"><a href="#cap9">118</a></td>
 </tr>
 <tr>
  <td class="cap"><span class="smcap">Cap.</span> X</td> <td>Claudio Monteverdi e l'opera veneziana e napolitana</td> <td class="pag"><a href="#cap10">140</a></td>
 </tr>
 <tr>
  <td class="cap"><span class="smcap">Cap.</span> XI</td> <td>L'opera francese, tedesca ed inglese</td> <td class="pag"><a href="#cap11">175</a></td>
 </tr>
 <tr>
  <td class="cap"><span class="smcap">Cap.</span> XII</td> <td>Martin Lutero e la musica protestante. — Bach e Händel</td> <td class="pag"><a href="#cap12">203</a></td>
 </tr>
 <tr>
  <td class="cap"><span class="smcap">Cap.</span> XIII</td> <td>La musica monodica da camera e l'arte del canto fino al sec. XIX. — Teatri e decorazioni</td> <td class="pag"><a href="#cap13">228</a></td>
 </tr>
 <tr>
  <td class="cap"><span class="smcap">Cap.</span> XIV</td> <td>La musica istrumentale prima del secolo XIX</td> <td class="pag"><a href="#cap14">239</a></td>
 </tr>
 <tr>
  <td class="cap"><span class="smcap">Cap.</span> XV</td> <td>Gluck e la riforma dell'opera</td> <td class="pag"><a href="#cap15">260</a></td>
 </tr>
 <tr>
  <td class="cap"><span class="smcap">Cap.</span> XVI</td> <td>Haydn — Mozart — Beethoven</td> <td class="pag"><a href="#cap16">274</a></td>
 </tr>
 <tr>
  <td class="cap"><span class="smcap">Cap.</span> XVII</td> <td>L'opera romantica e la grand'opera francese</td> <td class="pag"><a href="#cap17">299</a></td>
 </tr>
 <tr>
  <td class="cap"><span class="smcap">Cap.</span> XVIII</td> <td>Gioachino Rossini e l'opera italiana del secolo XIX</td> <td class="pag"><a href="#cap18">317</a></td>
 </tr>
 <tr>
  <td class="cap"><span class="smcap">Cap.</span> XIX</td> <td>Francesco Schubert ed i romantici</td> <td class="pag"><a href="#cap19">336</a></td>
 </tr>
 <tr>
  <td class="cap"><span class="smcap">Cap.</span> XX</td> <td>I rivoluzionari dell'arte</td> <td class="pag"><a href="#cap20">365</a></td>
 </tr>
 <tr>
  <td class="cap"><span class="smcap">Cap.</span> XXI</td> <td>Scuole nazionali</td> <td class="pag"><a href="#cap21">384</a></td>
 </tr>
 <tr>
  <td class="cap"><span class="smcap">Cap.</span> XXII</td> <td>La musica italiana, francese e tedesca dei nostri giorni</td> <td class="pag"><a href="#cap22">400</a></td>
 </tr>
 <tr>
  <td class="cap"><span class="smcap">Cap.</span> XXIII</td> <td>L'ora presente</td> <td class="pag"><a href="#cap23">439</a></td>
 </tr>
 <tr>
  <td class="cap"><span class="smcap">Cap.</span> XXIV</td> <td>Cantanti, virtuosi e scrittori di cose musicali</td> <td class="pag"><a href="#cap24">475</a></td>
 </tr>
 <tr>
  <td>&nbsp;</td>
 </tr>
 <tr>
  <td colspan="2"><span class="smcap">Indice alfabetico dei nomi</span></td> <td class="pag"><a href="#indalf">481</a></td>
 </tr>
</table>
<hr />

</div>

<div class="chapter">
<p>
<span class="pagenum" id="Page_1">[1]</span>
</p>

<h2 id="cap1">CAPITOLO I.
<span class="smaller">Introduzione.</span></h2>
</div>

<p>
Lo studio delle origini della musica offre le
stesse difficoltà di quello dell'origine della lingua.
Innate nell'uomo erano e l'una e l'altra,
giacchè a quella guisa, che una forza misteriosa
costringeva l'uomo a cercare d'esprimere
e comunicare al suo simile quello che pensava,
era pure necessario, che egli cercasse di esprimere
quello che egli sentiva. Anzi siccome il
sentimento istintivo precede il pensiero, che
è quasi la conseguenza del primo, e perchè la
musica è appunto l'arte più ideale di tutte e
quella che è capace di esprimere e dar forma
a quel sentimento o sensazione, che la parola
non sa esprimere, si può dire, che la musica
sia anteriore alla parola.
</p>

<p>
Ma per la stessa ragione essa non poteva progredire
nello sviluppo di pari passo che la lingua,
perchè allo stato primitivo questa corrispondeva
di più al supremo bisogno della soddisfazione
dei bisogni fisici istintivi, mentre
<span class="pagenum" id="Page_2">[2]</span>
deve escludersi che nell'epoca dei primordi
ridealità, di cui vive la musica, abbia potuto
venir concepita.
</p>

<p>
In ciò è forse da cercare il motivo, per il
quale lo sviluppo della musica comincia in
un'età di molto posteriore a quella delle altre
arti, e per cui, quando queste erano giunte ormai
alla decadenza, la musica si trovava ancora
quasi ai principi. Ma non in questo motivo
soltanto, giacchè, se le altre arti come la pittura,
la scultura, trovavano nella natura stessa
i modelli da imitare e la poesia gli oggetti da
descrivere, la musica doveva scrutare le misteriose
leggi della natura per trovare i suoi
elementi, ed il mondo esterno non le offriva
nel rombo del tuono, nello scrosciare delle
bufere, nei mille rumori del creato nulla che
potesse imitare.
</p>

<p>
I popoli antichi divinarono questa indipendenza
della musica dalle cose esterne ascrivendola
direttamente alla Divinità e ritenendola
un dono della stessa. Così gli Indiani l'ascrissero
a Brama ed un Semidio, <i>Nared</i>, fu l'inventore
della sacra Vina; i Greci a <i>Mercurio</i>,
che ideò la lira, avendo trovato il guscio d'una
tartaruga, alla quale erano ancora attaccati alcuni
tendini tesi che risuonavano; gli Egiziani
ad <i>Iside</i> ed al Dio <i>Thot</i>.
</p>

<p>
Che il canto precedette la musica istrumentale
è cosa facilmente ammissibile, ma altresì
che questa non tardò a nascere e ad imitare il
canto, per quanto l'imperfezione dei primi istrumenti
<span class="pagenum" id="Page_3">[3]</span>
lo permetteva. Questo restò però per
lunghi secoli la parte principale della musica
specialmente per le sue attinenze colla religione.
L'idealismo e la vita di pensiero dell'umanità
dei primi tempi non potevano che limitarsi alla
religione, che innalzava le menti dalle cure
terrene, ed essendo ciò pure lo scopo supremo
della musica, essa doveva divenire l'indivisibile
ancella di quella ed aggiungere alla parola
quel maggior grado d'intensità, di affetto e di
sentimento, di cui essa sola era capace.
</p>

<p>
La mancanza assoluta di documenti musicali
dell'epoca antichissima, rende impossibile il
poter farsi un'idea della musica di quei tempi,
e perciò le asserzioni di molti scrittori mancano
d'ogni serio fondamento. La più comune
e più verosimile di queste ipotesi è che i popoli
antichissimi non abbiano conosciuto la melodia
assoluta, ossia una sequenza di toni uniti
secondo le leggi dell'armonia, in modo che siano
graditi all'orecchio, ma che il canto sia stato
indissolubilmente legato alla parola e fosse
piuttosto una specie di declamazione con innalzamento
ed abbassamento di voce a seconda
dell'accento della parola e dell'affetto, con un
ritmo dipendente dalla prosodia.
</p>

<p>
Come la culla della cultura umana giace nell'Asia,
così è opinione, che l'arte della musica
sia venuta sviluppandosi originariamente nell'Asia.
Nella Genesi (4.21) vien fatta menzione di
<i>Jubal</i> come primo inventore degli strumenti a
fiato ed a corda e ne vien stabilita l'epoca a
<span class="pagenum" id="Page_4">[4]</span>
circa il 3000 av. C. Ma questa asserzione non
merita fede, giacchè la musica degli Ebrei non
raggiunse neppure nell'epoca posteriore quel
grado di perfezione, che troviamo nella teoria
musicale degli Indiani ed anzi non ci è neppure
conservata memoria d'una teoria propria
degli Ebrei.
</p>

<p>
Della musica antica degli <i>Indiani</i> non ci sono
conservate che molte notizie sulla teoria, le
quali sono però sufficienti a darci un'idea dell'immensa
complicazione del loro sistema musicale.
I toni della scala diatonica, che sembra
esser stata da loro conosciuta, senza però che
ne avessero compresa l'importanza come base
del sistema musicale, venivano suddivisi in
semitoni e questi alla lor volta in altri semitoni
o quarti di tono ed ancor più piccole suddivisioni.
Ma se lo scrittore <i>Soma</i> ci parla di
960 tonalità diverse, ciò non si può intendere
nel nostro significato, perchè ogni scala conteneva
sei nuove tonalità, secondo che si cominciava
da un diverso tono della stessa, per esempio,
<i>do-do</i>, <i>re-re</i>, ecc., senza aver riguardo ai
semitoni, e perchè lo stesso succedeva colle
nuove scale formate sulla tonica di un semitono
o quarto di tono. Le ricerche moderne
non poterono ancora arrivare a provare, se
questo sistema complicatissimo si fosse limitato
alla parte teoretica e sia rimasto semplicemente
un frutto della speculazione ed immaginazione
od abbia avute attinenze colla pratica,
come in genere è quasi impossibile il giudicare
<span class="pagenum" id="Page_5">[5]</span>
con qualche sicurezza della teoria musicale
indiana, giacchè la musica moderna dell'India
è un misto di antico e recente con influenza
araba spiccatissima.
</p>

<p>
Alle melodie dei Bramini (<i>Ragas</i>) conservate
per tradizione, si attribuivano virtù particolari,
di ammansare le belve, di incenerire chi le
avesse cantate, di far cader la pioggia, di far
oscurare il sole, ecc. Il testo di alcune di queste
ci è conservato nei libri di Veda, come pure
sono nominati nella letteratura sanscrita i titoli
di alcuni scritti musicali, per esempio, <i>specchio
delle melodie, teoria delle scale, mare degli
affetti</i>, ecc. I più usitati istrumenti indiani erano
la Vina, istrumento a pizzico, fatto di una canna
munita di sette corde e due zucche alle estremità
per la risonanza, ed il <i>Magondi</i>, specie di
chitarra a quattro corde.
</p>

<p>
Nessuna somiglianza colla teoria degli Indiani
palesa quella dei <i>Cinesi</i>. Alla scala, che <i>Ling-Lun</i>
(circa 2500 av. C.) stabilì, mancano due intervalli:
la quarta e la settima ed ogni tentativo
posteriore d'aggiungerveli riuscì vano.
Tanto varrebbe aggiungere un sesto e settimo
dito alla mano dell'uomo, escalma uno scrittore.
I toni della scala, che cominciava dal <i>fa</i> del
nostro sistema, aveano nomi simbolici come
Kung (imperatore), Isang (ministro), ecc. Notevole
è pure che nella musica cinese la nostra
nota più bassa è la più alta e viceversa, sicchè
il primo tono della scala, il <i>fa</i>, è il più alto.
Insieme alla teoria erano stabilite otto specie
<span class="pagenum" id="Page_6">[6]</span>
di suoni diversi, che corrispondevano a quelli,
che davano certi corpi. Questi erano la pietra,
il metallo, la terracotta, la seta, il legno, le pelli,
il bambù ed una specie di zucca, e di queste
materie erano fatti gli strumenti musicali cinesi.
Ad onta dello sviluppo della teoria musicale
e della varietà degli istrumenti la musica
cinese non seppe mai divenire una vera arte,
e noi all'udire la musica moderna di questo popolo,
che come è tenace nel conservare i suoi
costumi primitivi, tien altrettanto fermo alle
antichissime tradizioni musicali, non possiamo
comprendere come <i>Confucio</i> (500 av. C.) dopo
aver udite le composizioni del celebre musico
<i>Quei</i> non abbia fatto per tre mesi altro che
pensarci.
</p>

<p>
Tanto alla musica cinese e giapponese quanto
a quella dei popoli selvaggi è sconosciuto il
semitono nella scala, che è composta di cinque
toni con lacune al posto del semitono.
</p>

<p>
Negli ultimi anni si è cercato di occuparsi
molto più seriamente di prima della cosidetta
musica esotica, nome che comprende tanto la
musica dei popoli selvaggi che quella dei popoli
asiatici. A questi studi servì molto il fonografo
per fissare le melodie, gli intervalli ed il
ritmo tante volte sì strani e diversi dai nostri.
Capellen, Polak e Riemann hanno pubblicato
trascrizioni di melodie originali cercando di armonizzarle
in corrispondenza del sistema tonale
della musica asiatica. Capellen si promette anzi
dallo studio della musica orientale in genere un
<span class="pagenum" id="Page_7">[7]</span>
vantaggio positivo per la nostra musica, sia
colla suddivisione degli intervalli in quarti di
tono, ecc., sia coll'introduzione di nuovi ritmi,
confermando quello che Saint-Saens avea già
molti anni fa scritto in proposito.
</p>

<p>
Le notizie, che ci rimangono della musica
degli <i>Egiziani</i> sono scarsissime. Dai bassorilievi
conservati risulta che essa deve aver avuto
una gran parte nel culto e che si conoscevano
molti istrumenti come arpe a più corde, flauti,
tamburi, ecc. Erodoto trovò in Egitto una melodia
<i>Maneros</i>, che era molto somigliante al
lamento di Lino, canzone antichissima della
Grecia e che probabilmente fu importata dall'Egitto.
Due dei 42 libri della sapienza erano
i libri dei cantori e si crede che contenessero
le melodie, che si cantavano alle sacre funzioni,
ai funerali, ecc. La scala musicale sembra aver
avuto sette toni, ossia due tetracordi uniti, ma
non si sa, se questi sieno stati melodici o armonici.
I sacerdoti poi avevano nei tempi antichissimi
stabilito come permessi nella chiesa
sette toni sacri e proibito l'uso di melodie straniere,
inceppando in questa guisa lo sviluppo
dell'arte musicale. È pure probabile, che la teoria
musicale di Pitagora dell'armonia delle sfere,
che mirava alla scoperta dei rapporti delle leggi
musicali nelle leggi cosmiche ed astronomiche,
abbia avuto la sua origine, nell'Egitto, dove
era in fiore la scienza astronomica.
</p>

<p>
Che la musica presso gli <i>Ebrei</i> sia stata coltivata
e tenuta in grande onore risulta da una
<span class="pagenum" id="Page_8">[8]</span>
infinità di passi, che troviamo nella sacra scrittura.
Questa nazione, che mostrò poca attitudine
alle arti della pittura e scultura, sorpassò
tutti gli altri popoli asiatici nella poesia, i monumenti
della quale formano ancor oggi l'oggetto
della nostra ammirazione. Ma quell'istesso
sentimento religioso innato nel popolo eletto,
che avea trovato la sua più alta e perfetta espressione
nella poesia religiosa, dovea necessariamente
rivolgersi alla musica, l'arte, nella quale
le più alte aspirazioni ed i più sublimi ideali
trovano la loro espressione più adeguata. Per
questo motivo la musica degli Ebrei fu essenzialmente
religiosa e formava una parte integrante
del culto divino, affidata alla classe privilegiata
dei Leviti. Il re Davide e Salomone li
confermarono nella loro carica e stabilirono,
che essi dovessero fornire pel servizio del tempio
<i>4000</i> cantanti e musici suddivisi in 288 cori,
ognuno dei quali aveva un proprio capo.
</p>

<p>
È difficile se non impossibile farsi una chiara
idea circa la natura della musica ebrea, non
essendoci conservata alcuna notizia nè della
teoria, nè conoscendosi degli istrumenti in uso
poco più che il nome. È però probabile, che
nei primi secoli essa sia stata poco dissimile
dalla musica Egiziana per il lungo tempo passato
dagli Ebrei nell'Egitto e per l'influenza
esercitata dalla coltura egiziana su Mosè, educato
alla sapienza di quel paese. L'epoca del
maggior fiore della musica ebraica fu quella
del re cantore Davide e di Salomone, l'uno
<span class="pagenum" id="Page_9">[9]</span>
autore dei Salmi, l'altro del Cantico dei Cantici, i
due modelli di poesia religiosa e profana ebraica.
</p>

<p>
Non vi può essere dubbio che i Salmi venissero
cantati, sia pel genere della poesia, sia per
le osservazioni, che stanno in testa ad alcuni
di questi. Così il Salmo 9, che porta la soprascritta:
da cantarsi secondo la bella gioventù;
il 22, secondo la cerva, che vien cacciata; il 45,
secondo il cantico di nozze delle rose; il 60, il
69, ecc. Queste soprascritte non potevano avere
altro scopo, che indicare secondo quale melodia
conosciuta da tutti si doveva cantare il
Salmo, e si può credere, che le melodie indicate
appartenessero alla musica popolare. Da
simili accenni si può pure con certezza conchiudere,
che i Salmi venivano cantati in versetti
da cori, alle volte alternati, alle volte uniti,
e che erano accompagnati da istrumenti e specialmente
da cetre, arpe e salteri. La musica
dei Salmi poi deve essere stata una specie di
salmodia con accenti e variazioni di tono, corrispondente
al testo, e non essersi estesa che
a pochi toni.
</p>

<p>
La questione, se gli ebrei abbiano conosciuta
la notazione è ancora indecisa, giacchè non si
sa ancora, se i segni che si trovano nelle più
antiche scritture, siano note o semplicemente
accenti metrici per facilitare la uniforme recitazione
od il canto. Il tentativo fatto da Arends
di decifrare uno di questi salmi sembra essere
riuscito, giacchè la melodia risultante corrisponde
in certo riguardo alle più accreditate
<span class="pagenum" id="Page_10">[10]</span>
ipotesi circa la musica ebraica. La musica degli
Ebrei moderni non può essere presa a guida
per quella antica, giacchè le diverse schiatte a
seconda del paese dove si sono stabilite, hanno
canti religiosi quasi del tutto differenti fra loro,
e gli influssi esterni sono evidenti.
</p>

<p>
Gli istrumenti, che erano in uso presso gli
antichi Ebrei erano numerosissimi, ma anche
di questi non conosciamo con precisione la
natura, consistendo le fonti della nostra conoscenza
in poco più che nei bassorilievi dell'arco
di Tito. Fra gli strumenti a fiato erano i
principali lo <i>Schofar</i>, specie di corno ricurvo
ancor in uso nelle sinagoghe moderne, il <i>Chalit</i>,
specie di flauto; fra quelli a corda, il <i>Kinor</i>,
specie di cetra od arpa a più corde (10, 24), il
<i>Salterio</i>, pure specie di arpa; fra gli strumenti
a percussione l'<i>Aduf</i>, tamburo, le nacchere, ecc.
Nel Talmud si fa pure menzione di uno strumento
chiamato <i>Magrefa</i>, che fu ritenuto per
un organo da cento toni, che si sentiva fin sul
monte Oliveto, ma che viceversa sembra essere
una mistificazione, giacchè Magrefa si chiamava
altresì la gran pala del carbone, che si adoperava
nel Tempio.
</p>

<p>
Come la coltura generale degli <i>Arabi</i> salì specialmente
dopo le riforme di Maometto (622 d. C.)
ad un alto grado nelle scienze ed in parte anche
nelle arti dell'architettura e nella poesia,
così era naturale, che anche la musica non venisse
trascurata dai dotti e specialmente dai
matematici. Difatti noi vediamo svilupparsi una
<span class="pagenum" id="Page_11">[11]</span>
teoria complicata ed artificiosa con toni stabili
e mobili, con 84 specie di scale, fra cui bensì
molte praticamente inadoperabili, con terzi di
tono, donde l'indecisione tutta propria della
musica orientale, ecc. Da principio i teorici andarono
di pari passo colla pratica, ma poi si
perdettero nei loro numerosi scritti in speculazioni
filosofiche, allegoriche e mistiche od in
astrusità matematiche, sicchè la musica non ne
trasse alcun profitto e rapidamente decadde.
Fra gli strumenti arabi i più noti sono il <i>Rebab</i>,
da cui origina il violino, l'<i>Eut</i> da 4 fino a
14 corde, specie di liuto, donde il nome, portato
in Europa dagli Arabi spagnuoli ed all'epoca
delle Crociate introdotto dall'Oriente, l'oboe, ecc.
</p>

<p>
La musica araba è omofona ed improntata ad
una melanconia cadenzata e monotona propria
della natura del popolo arabo. Essa non è però
alle volte priva d'una certa poesia ed ispirazione
melodica e fu più volte imitata dai musicisti
europei nei suoi ritmi ed intervalli strani.
</p>

<p>
Qualche somiglianza colla musica araba e specialmente
coll'orientale in genere ha la musica
degli <i>Zingari</i>, che senza dubbio sono d'origine
orientale. La scala degli zingari è tutta propria
e caratteristica. In essa trovasi, quantunque non
costante, la quarta e la settima eccedente, la
sesta diminuita. La musica zingara è musica
d'improvvisazione. La melodia o larga ed appassionata,
nelle tonalità minori, o saltellante
ed incalzante in ritmi vispi ed irruenti, si perde
quasi e si confonde in mezzo ad infinite fioriture,
<span class="pagenum" id="Page_12">[12]</span>
che si accalcano, s'intrecciano nelle singole
voci. Il campo della musica zingara è ristretto,
ma in questa ristrettezza havvi una
varietà infinita che se per noi occidentali alla
lunga diventa monotona per la forma stereotipa
e per il carattere troppo pronunciatamente
nazionale, non è però meno da ammirarsi.
</p>

<p>
Gli istrumenti principali dell'orchestra zingara
sono il violino ed il cimbalo, specie di
salterio a più corde da battersi con due martelletti.
Lo zingaro è appassionatissimo della
sua musica e spesso vi raggiunge un alto grado.
Quantunque l'armonia nella musica zingara
non abbia grande importanza, pure, sia per
l'influsso degli altri popoli sia per intuizione,
l'accompagnamento eseguito sempre a memoria
e per lo più improvvisato, è caratteristico ed
originale specialmente quando le parti secondarie,
stanche del semplice accompagnare, si
emancipano ed adornano di mille arabeschi e
fronde il canto del violino principale, rincorrendosi
o seguendosi oppure unendosi in terze
e seste.
</p>

<div class="blockquote">
<p class="title">
LETTERATURA
</p>

<p>
R. Wallaschek — <i>Anfänge der Tonkunst</i>, Lipsia, Barth, 1903.
</p>

<p>
G. Paldaofs — <i>La musica in oriente</i>, Milano, Sonzogno.
</p>

<p>
Polak — <i>Die Harmonisierung indischer, türkischer und japanischer Melodien</i>, Lipsia, 1905.
</p>

<p>
Capellen — <i>Exotische Mollmusik</i>, Lipsia.
</p>

<p>
J. Rouanet — <i>La musique arabe</i>, Algier, 1905.
</p>

<p>
Fr. Liszt — <i>Des Bohémiens et leur musique en Hongrie</i>, Lipsia, 1881.
</p>

<p>
Laloy — <i>La musique chinoise</i>, Paris, 1910.
</p>
</div>

<div class="chapter">
<p>
<span class="pagenum" id="Page_13">[13]</span>
</p>

<h2 id="cap2">CAPITOLO II.
<span class="smaller">La musica dei Greci.</span></h2>
</div>

<p>
Questo popolo, al quale la natura avea largito
a larghissima mano le più belle doti, doveva
esser quello, che anche nella musica dell'evo
antico era destinato a lasciar la sua orma indelebile
e piantare le basi di quell'edificio grandioso,
a cui ogni limite sembra troppo angusto.
</p>

<p>
Soltanto presso i Greci la musica comincia a
divenire arte indipendente e cessa di essere
l'espressione quasi inconscia dei sentimenti ed
affetti interni; presso i Greci si sviluppa per la
prima volta una teoria musicale basata sulle
leggi fisiche ed armoniche; soltanto presso i
Greci la musica si asside pari fra le arti e vien
riconosciuta la potenza estetica ed etica a lei
inerente.
</p>

<p>
La storia della musica greca si divide in tre
grandi periodi; il primo, che abbraccia l'epoca
mitica ed arriva fino alla migrazione dei Dori
(1000 a. C.), il secondo fino alla guerra del Peloponneso
(404 a. C.), ed il terzo, o quello della
Decadenza, fino alla conquista romana.
</p>

<p>
Nel periodo mitico incontriamo come nella
storia degli altri popoli le leggende, che ci raccontano
dell'origine divina della musica. Le
principali figure di questo periodo sono <i>Orfeo</i>,
personificazione della potenza della musica, che
<span class="pagenum" id="Page_14">[14]</span>
ammansa col canto le belve, le furie dell'orco,
fa movere i sassi e le piante; <i>Anfione</i>, al suono
della cui cetra i massi di pietra si mettono a
posto e formano le mura di Tebe, ecc. Grande
parte ha pure la musica nella mitologia ed
essa è messa sotto la protezione del Dio Apollo
e delle Muse; con canti ditirambici vien onorato
Bacco, quei canti che furono la prima origine
della tragedia e dei cori dei drammi greci.
</p>

<p>
Nel secondo periodo dopo l'immigrazione Dorica
incontriamo <i>Olimpo</i>, il giovane, che vien
celebrato qual inventore del genere enarmonico,
e <i>Terpandro</i>, il vero padre della teoria
musicale antica (600 a. C.), nativo di Lesbo e
che visse in Sparta. Egli compose melodie (<i>nomi</i>),
che durarono per tradizione lungo tempo, ed
alle quali fu a simiglianza delle melodie indiane
ascritta grande influenza sulla morale ed il costume.
A lui si tributa pure l'onore d'essersi
servito d'una notazione musicale, e di aver aggiunto
all'antica lira altre tre corde alle quattro
anteriori. Cantanti e musici sembrano esser
stati pure la poetessa <i>Saffo</i> (550 a. C.) ed <i>Alceo</i>
(580 a. C.). Più importante di tutti questi per lo
sviluppo della musica e specialmente per la
teoria fu il celebre filosofo e matematico <i>Pitagora</i>
di Samo (580-504 a. C.), il quale nei suoi
lunghi viaggi in Egitto ed in Asia ebbe occasione
di studiare la musica di quei paesi e di
conoscerne i sistemi, che egli introdusse con
modificazioni nella sua patria. Egli fu il primo,
che trovò i rapporti numerici fra i toni col
<span class="pagenum" id="Page_15">[15]</span>
mezzo del <i>monocordo</i> (cassetto risonante, sul
quale era tesa una corda, a cui si potevano applicare
ponticelli mobili, che alteravano il tono
della corda). A questo modo egli potè stabilire
gli intervalli, determinare i rapporti della prima
coll'ottava di 1:2, della quinta di 2:3, della
quarta di 3:4, corrispondenti al rapporto della
lunghezza dell'intiera corda colla metà, due
terzi, tre quarti, che davano gli intervalli accennati.
Questo sistema, che basava su leggi
matematiche e non armoniche, doveva disconoscere
la natura dell'intervallo di <i>terza</i>, che
per noi è il prototipo della consonanza e che
per <i>Pitagora</i> era dissonanza, e se la nuova scoperta
fu importantissima per il futuro sviluppo
della musica, essa fu forse cagione, che l'antichità
non conobbe l'armonia, e che ci vollero
ancora molti e molti secoli, prima che essa si
sviluppasse.
</p>

<p>
L'epoca della fiorita d'Atene ai tempi di Pisistrato
ed ancor più di Pericle (478-429 a. C.)
ed il sorgere e lo svilupparsi della tragedia nazionale
rappresentano altresì l'epoca del maggior
fiore della musica greca. L'importanza dei
cori è massima in Eschilo, minore in Sofocle
ed in Euripide. Che i cori venissero cantati è
ormai cosa certa, e sembra pure quasi sicuro,
che la musica fosse scritta dai poeti tragici
stessi od almeno da loro designata, togliendola
da canzoni popolari note, che si adattavano alla
situazione ed ai sentimenti espressi. I cori consistevano
di tre parti, della <i>Strofa</i>, <i>Antistrofa</i> e
<span class="pagenum" id="Page_16">[16]</span>
dell'<i>Epodo</i>; le due prime venivano cantate da
cori separati, che si univano nell'epodo. Ma
non soltanto i cori si cantavano ma anche
gran parte dei monologhi e dialoghi non con
vere melodie ma in modo recitativo come si
faceva già prima dai rapsodi che recitavano le
poesie di Omero ed Esiodo. Sembra poi che
tanto i cori che la parte recitata fosse accompagnata
da istrumenti, probabilmente flauti e cetre.
Si cantavano pure le canzoni popolari di
più specie e venivano eseguite da istrumenti le
danze sia religiose che profane.
</p>

<p>
Colla corruzione dei costumi e colla decadenza
delle repubbliche greche comincia pure
l'epoca di decadimento della musica. Alla semplicità
e grandezza degli antichi <i>nomi</i> (melodie)
subentra la virtuosità, che cerca di nascondere
sotto la raffinatezza dell'arte e dell'effetto
esteriore la mancanza di sostanza. La voce dei
saggi, che piangono i tempi passati, vien soffocata
dagli applausi della folla che dona corone
d'alloro al citaredo Frini, al cantante Mosco,
all'etéra Taide, ed innalza un tempio alla flautista
Lamia. L'antica libertà greca si spegne
sotto la dinastia macedonica e con lei l'arte
musicale perde ogni importanza e diventa un
semplice oggetto di sollazzo. Soltanto qualche
dotto occupa le sue ore solitarie meditando
sulle questioni teoretiche musicali e rivive nel
passato, così <i>Aristosseno «l'armonico»</i> (350 a. C.)
del quale ci sono conservati tre libri di «Elementi
di armonia» nei quali a differenza delle
<span class="pagenum" id="Page_17">[17]</span>
teorie pitagoriche vien istituito a giudice supremo
l'udito e non le leggi matematiche, <i>Alipio</i>
(200 a. C.), di cui un frammento sembra
contenere un sistema di notazione musicale con
lettere, e <i>Plutarco</i> (49 d. C.).
</p>

<p>
Alla Grecia era pure riservata la gloria di essere
la prima, che si occupò dell'estetica musicale
e che studiò l'influenza della stessa sull'animo,
sull'educazione e sullo sviluppo del
carattere. Già al tempo di Pitagora e della sua
scuola la musica era stata fatta oggetto di studî
profondi e si avea voluto trovare rapporti fra
essi, l'astronomia e l'ordine del creato. Questa
scienza, che già s'era palesata nel mito e nella
leggenda, fu coltivata fin all'esagerazione e la
musica e l'astronomia furono dette sorelle.
</p>

<p>
La lira è il simbolo dell'universo, le sue corde
rappresentano gli elementi; l'armonia delle sfere
trova la sua eco nella cetra e nei numeri armonici;
le consonanze e dissonanze corrispondono
ai segni dello Zodiaco.
</p>

<p>
Studî egualmente profondi sulla musica fecero
<i>Platone</i> ed <i>Aristotele</i>. Il primo nega essere
la musica oggetto di divertimento per sè, ma
le ascrive una mansione e potenza morale. La
musica deve influire sul carattere, informarlo
al bene ed ispirare odio e ribrezzo per il male.
La musica cattiva ed effeminata deve venir
proibita dallo stato come pericolosa e corrompente
i costumi. Delle tonalità non devono esser
ammesse che due: la <i>dorica</i> e la <i>lidica</i>,
perchè l'una anima l'uomo alla forza, ai sentimenti
<span class="pagenum" id="Page_18">[18]</span>
maschi, alla costanza; l'altra lo conforta
e gli ispira sentimenti di amore e bontà.
</p>

<p>
Aristotele è d'accordo in massima con queste
teorie, ma riconosce alla musica altresì lo scopo
di dilettare e dilettando di nobilitare l'animo.
Perciò essa deve venir insegnata alla gioventù.
A quale grado questa potenza morale sia stata
riconosciuta nella Grecia, mostra il fatto, che
per <i>arte musicale</i> s'intendeva nell'educazione
la religione, la poesia e la musica.
</p>

<p>
Colla storia della musica greca si chiude il
periodo antico, giacchè della musica romana
antica non ci restano che pochissime notizie,
e quella dell'epoca posteriore non fu che l'ombra
della greca. L'ideale dello stato romano, il
carattere della nazione era rivolto ad altre mire
e la più gentile ed ideale delle arti si doveva
trovare a disagio in quell'ambiente di realismo,
in mezzo a quelle masse agitate dal desiderio
di conquista e di gloria. Coll'epoca degli imperatori
e dopo la conquista della Grecia Roma
s'appropriò la coltura greca e con essa la musica
greca. Cantatrici e citariste greche rallegravano
i triclinî dei patrizi romani. Roma cercava
guadagnare il tempo perduto, e si dava
in braccio alle più sfrenate orgie e divertimenti,
ai quali la musica doveva contribuire non più
come arte, per sè indipendente, ma come semplice
ancella. L'antica semplicità era svanita e
si cercava nelle feste e nei tripudî di dimenticare
le cure e la tirannide. All'antico coro greco
era subentrato un esercito di cantanti, citaredi
<span class="pagenum" id="Page_19">[19]</span>
e tibicini; invece degli antichi canti di vittoria
e dei ditirambi risuonavano le rauche canzoni
di Nerone, incoronato d'alloro e proclamato
pari ad Apollo, finchè anche queste tacquero
soffocate nel sangue. A loro subentrarono allora
i canti dei barbari irruenti nella città eterna e
la coltura greca e romana fu sepolta sotto le
macerie dei templi crollanti.
</p>

<p>
Il sistema musicale greco è assai complicato
e difficile a comprendersi e la sua importanza
per la musica moderna affatto secondaria, perchè
l'uso della tonalità maggiore e minore ci
ha fatto perdere il vero criterio delle tonalità
antiche sulle quali basa tutto il sistema greco.
</p>

<p>
Non bisogna però dimenticare, che la teoria
della musica greca potrebbe assumere ben altro
valore, se i musicisti moderni volessero
occuparsene seriamente. Difatti pensando che
noi non conosciamo che due modi mentre la
musica antica ne usava sette, tutti diversi per
la differente posizione del semitono, ne risulta
per naturale conseguenza che la ricchezza e
varietà della melodia come pure la potenza
espressiva dovevano essere maggiori, giacchè
queste dipendono dall'elemento modale. Ildebrando
Pizzetti ha tentato con fortuna l'uso
dei modi antichi nella musica per la <i>Nave</i> e
la <i>Fedra</i> di d'Annunzio e ne ha tratto effetti
sorprendenti di varietà ed espressione.
</p>

<p>
Per lo scopo di questo libro basterà però
un brevissimo cenno sul sistema greco.
</p>

<p>
La base del sistema è il <i>tetracordo</i>, serie di
<span class="pagenum" id="Page_20">[20]</span>
quattro toni corrispondenti a quelli della lira.
Esso consiste di due toni ed un semitono.
</p>

<p>
La scala greca è composta di due tetracordi
o congiunti da un tono comune o con un intervallo
d'un tono intero fra l'uno e l'altro.
</p>

<p>
Per esempio:
</p>

<div class="figcenter"><a id="fill-020a"></a>
  <img src="images/ill-020a.jpg" alt="" />
</div>

<p>
Il sistema perfetto (<i>telejôn</i>) era formato di
questi due ultimi tetracordi con altri due in
fondo ed in cima ed un tono più basso aggiunto
(<i>proslambanomenos</i>).
</p>

<div class="figcenter"><a id="fill-020b"></a>
  <img src="images/ill-020b.jpg" alt="" />
</div>

<p>
Come si vede è la nostra scala di <i>la</i> minore
discendente senza la nota sensibile.
</p>

<p>
In seguito si aggiunse per la modulazione alla
quinta un altro tetracordo che conteneva il semitono
superiore dell'ultimo tono del tetracordo
medio.
</p>

<p>
La scala completa era dunque:
</p>

<div class="figcenter"><a id="fill-020c"></a>
  <img src="images/ill-020c.jpg" alt="" />
</div>

<p>
<span class="pagenum" id="Page_21">[21]</span>
</p>

<p>
Ognuno di questi tetracordi aveva un nome
speciale (1 <i>hypaton</i>, 2 <i>Meson</i>, 3 <i>Synemmenon</i>, 4
<i>Diezeugmmenon</i>, 5 <i>Hyperbolaeon</i>) e nomi speciali
avevano pure le singole note (<i>Hypate</i>, <i>Parhypate</i>,
<i>Lichanos</i>, ecc.). Il tono più alto del tetracordo
di mezzo (il <i>la mese</i>) avea grande importanza
perchè era la tonica.
</p>

<p>
La musica greca conosceva sette specie di
<i>ottave</i> a seconda del tono della scala dalla quale
essa cominciava. Rimanendo i toni della scala
diatonica invariabili, l'unica differenza che passava
fra le ottave dipendeva dalla diversa posizione
dei semitoni.
</p>

<p>
Le ottave erano:
</p>

<ul>
<li><i>Si — si</i> = misolidica</li>
<li><i>do — <span class="over">do</span></i> = lidica</li>
<li><i>re — <span class="over">re</span></i> = frigia</li>
<li><i>mi — <span class="over">mi</span></i> = dorica</li>
<li><i>fa — <span class="over">fa</span></i> = hypolidica</li>
<li><i>sol — <span class="over">sol</span></i> = hypofrigia</li>
<li><i>la — <span class="over">la</span></i> = hypodorica.</li>
</ul>

<p>
Il sistema perfetto si poteva trasportare in
altri toni, donde derivarono le tonalità. Queste
erano prima cinque, poi sette ed in ultimo
quindici. Le più importanti erano quelle dei
toni di mezzo: <i>dorica</i> (<i>re</i>) <i>ionica</i> (<i>re diesis</i>),
<i>frigia</i> (<i>mi</i>) <i>lidica</i> (<i>fa diesis</i>). Cinque tonalità stavano
una quarta più bassa (<i>hypodorica</i>, ecc.)
ed altre cinque una quarta più alta (<i>hyperdorica</i>,
ecc.).
</p>

<p>
<span class="pagenum" id="Page_22">[22]</span>
</p>

<p>
I Greci conoscevano oltre il sistema diatonico
anche il cromatico e l'enarmonico. Da osservarsi
è però, che il significato moderno delle
parole <i>enarmonico</i> e <i>cromatico</i> non corrisponde
punto all'antico, perchè la sequenza dei toni
nel genere cromatico antico non succedeva per
semitoni eguali ma per due semitoni ed una
terza minore, e nel sistema enarmonico si usavano
i quarti di tono.
</p>

<p>
È difficile il decidere se l'enarmonia sia stata
applicata alla pratica o sia rimasta piuttosto
un oggetto di speculazioni teoretiche. Hemholz,
certo un'autorità competente, crede che soltanto
noi, assuefatti a tutt'altro sistema non siamo
più capaci di comprendere la differenza che
passa fra i quarti di tono. <i>Plutarco, Aristide
Quintiliano</i> ed altri autori posteriori parlano
del genere enarmonico come ormai caduto in
disuso ai loro tempi.
</p>

<p>
Assai sviluppata era la teoria del ritmo basata
sulla prosodia della lingua e conservataci
in parte in alcuni trattati, ammirabili per acutezza
di osservazione.
</p>

<p>
Per la notazione, diversa per la musica vocale
ed istrumentale servivano le lettere dell'alfabeto
con modificazione dei segni. Nella musica
vocale la lunghezza del tempo era indicata
dalla sillaba sottoposta alla nota, nella musica
istrumentale da segni per i diversi valori. Avendo
ogni nota il proprio segno e separati segni pel
valore, è naturale che la notazione fosse complicata
e difficile ad apprendersi.
</p>

<p>
<span class="pagenum" id="Page_23">[23]</span>
</p>

<p>
L'antica questione se i Greci abbiano conosciuta
l'armonia nel senso moderno della parola
sembra esser decisa negativamente, non risultando
il contrario dagli autori, ed essendo ciò
tanto più probabile, in quanto non riconoscendo
la terza come consonanza, essi non potevano
conoscere gli accordi, dei quali la terza è appunto
parte essenziale. Nè l'armonia corrispondeva
al carattere della musica nazionale, che
per la varietà e decisione del ritmo come per la
caratteristica delle tonalità diverse non abbisognava
dell'aiuto dell'armonia.
</p>

<p>
Questa opinione ormai universalmente accettata
ebbe la miglior conferma nell'ultima scoperta
(1893) dell'Inno ad Apollo trovato a Delfo,
probabilmente del secondo secolo av. Cristo.
Esso è inciso su di una pietra e contiene oltre
il testo anche i segni musicali sopra ogni
sillaba, corrispondenti a quelli che abbiamo da
Aristosseno. Il suo valore è inestimabile, perchè
è l'unico monumento genuino di importanza
che ci resta della musica greca. Gli altri frammenti
conservatici sono i tre inni di <i>Mesomede</i>,
pubblicati la prima volta da Vincenzo Galilei
nel <i>Dialogo della musica antica</i> (1581), un frammento
dell'<i>Oreste</i> di Euripide, uno <i>Scolion</i> scoperto
nel 83 su di un epitaffio a Tralles e pubblicato
nel 91 da O. Crusius, ed altri frammenti
quasi indecifrabili scoperti nel 93 a Delfo assieme
all'Inno d'Apollo. L'ode di <i>Pindaro</i> pubblicata
da Atanasio Kircher nel 1650, che egli
vuol aver scoperta in un manoscritto a Messina,
viene ora ritenuta apocrifa.
</p>

<p>
<span class="pagenum" id="Page_24">[24]</span>
</p>

<p>
Le speranze che si nutrivano dopo la nuova
scoperta dell'Inno ad Apollo di aver trovata la
chiave della musica greca, furono pur troppo
quasi intieramente deluse e bisogna conchiudere
che o noi non siamo capaci di decifrare
quei frammenti o che il nostro modo di sentire
la musica è affatto differente di quello dei Greci.
A queste conclusioni bisogna giungere se si
pensa che la tonalità dorica di deciso carattere
minore valeva ai Greci per dura, bellicosa
e potente, mentre la lidica (il nostro <i>do</i> maggiore)
si riteneva sensuale, effeminata! E ben
meschina cosa ci appaiono considerati melodicamente
i frammenti rimastici. Noi però ci avvicineremo
alla soluzione del problema se si
metterà a base il principio che la melodia
greca procedeva dalla parola e che il ritmo e
la misura erano dati dagli accenti stessi delle
parole. Difatti la ricostruzione dell'Inno ad Apollo
fatta da Oscar Fleischer secondo questo
principio è ben più adatta a darci un'idea della
musica greca di tutte le altre pochissimo fedeli
e fatte a capriccio con elementi affatto
moderni.
</p>

<p>
Gli strumenti in uso presso i Greci erano di
più specie a corda ed a fiato. Quelli a corda,
tutti a pizzico, erano senza manico e tastiera
ed appartenevano alla classe della <i>lyra</i> (Kitharis-Phorminx).
Fra quelli a fiato dominava l'<i>Aulos</i>,
flauto di più specie, quasi certo costrutto
alla guisa del flauto dolce ora in disuso, da
suonarsi non orizzontalmente ma come l'oboe.
<span class="pagenum" id="Page_25">[25]</span>
L'istrumento dei soldati era la <i>Salpinx</i>, specie
di tromba, diritta o ricurva.
</p>

<div class="blockquote">
<p class="title">
LETTERATURA
</p>

<p>
Weitzmann — <i>Geschichte der griechischen Musik</i>, 1885.
</p>

<p>
O. Paul — <i>Die absolute Harmonik der Griechen</i>, 1866.
</p>

<p>
Westphal — <i>Geschichte der alten Musik</i>, 1865.
</p>

<p>
Westphal — <i>Theorie der musikalischen Rythmik</i>, 1880.
</p>

<p>
Gevaert — <i>Histoire et theorie de la musique grecque</i>, 1875-1881.
</p>

<p>
Thierfelder — <i>System der altgriechischen Tonkunst</i>, 1900.
</p>

<p>
A. Thierfelder — <i>Sammlung von Gesängen aus dem klassischen
Alterthum</i>, 1900 (pubblicazione a scopi pratici).
</p>

<p>
E. Romagnoli — <i>La musica greca</i>, Roma, 1905.
</p>

<p>
G. Paribeni — <i>La storia e la teoria dell'antica musica greca</i>,
Milano, Sonzogno.
</p>

<p>
I. Pizzetti — <i>La musica dei Greci</i>, Roma, 1914.
</p>

<p>
F. Celentano — <i>La musica presso i Romani</i>, Rivista musicale
italiana, 1912 e seg.
</p>
</div>

<div class="chapter">
<h2 id="cap3">CAPITOLO III.
<span class="smaller">I primi secoli dell'Era Cristiana.</span></h2>
</div>

<p>
Mentre nell'impero romano, giunto all'apogeo
della sua grandezza e gloria, già cominciava
la decadenza cagionata dalla corruzione
dei costumi, ed ai tirannici imperatori, che
avean uccisa la libertà d'azione e di pensiero,
si tributavano onori divini e si innalzavano
templi e statue, nasceva in una cittadella ebrea
Colui, che doveva fondare quella religione, che
<span class="pagenum" id="Page_26">[26]</span>
dichiarava eguali dinanzi a Dio e il grande e
l'umile, che tutti accoglieva fra le sue braccia,
che riconosceva come suo supremo principio
l'eguaglianza e la carità. Gli imperatori cercavano
soffocare nel sangue la nuova fede, ma
invano perchè dal sangue dei martiri sparso
sulla sabbia del circo pullulavano nuovi seguaci,
che correvano incontro alla morte collo sguardo
sereno ed estatico.
</p>

<p>
La nuova Religione, che aveva aperto nuovi
orizzonti al pensiero e che era l'espressione
degli intimi e più nobili affetti, non avea bisogno
dell'arte plastica e della pittura, perchè
essa rifuggiva da ogni materialità, ma tanto più
doveva cercare nella musica quel mezzo, che
era il più atto ad esprimere gl'indefinibili sentimenti
ed aspirazioni che commovevano gli
animi dei credenti, i loro dolori e le loro speranze.
Mentre risuonavano le grida delle baccanti,
e la folla plaudente assisteva al martirio
dei primi Cristiani, gettati in pasto alle belve
feroci, i fedeli si raccoglievano nell'oscurità delle
catacombe rischiarate da poche faci, e sulle
tombe dei martiri si inginocchiavano a pregare
ed innalzare cantici al vero Dio.
</p>

<p>
Quali fossero i cantici dei Cristiani nei primi
secoli del Cristianesimo non si potè e probabilmente
non si potrà mai determinare. L'opinione
quasi universalmente accettata è che essi sieno
stati simili ai canti ebraici, senza però che ne
fosse esclusa l'influenza della musica greca e
romana. Difatti se è vero, che la maggior parte
<span class="pagenum" id="Page_27">[27]</span>
dei primi fedeli erano Ebrei convertiti, è altresì
certo che molti Romani e Greci si convertirono
presto alla nuova fede. Gli studî moderni hanno
però dimostrato una grande differenza fra i
primi canti della chiesa cristiana e la musica
greca, giacchè i primi seguono il principio dell'accentuazione
delle sillabe senza riguardo alla
durata della nota ma a seconda della posizione
delle sillabe nella parola ed ancor più a seconda
del ritmo, mentre per la musica greca
valeva esclusivamente la differenza fra sillaba
lunga e breve. Altra differenza capitale è l'importanza
della melodia, che nella musica greca
doveva sottomettersi alle leggi metriche del
testo e nei canti cristiani invece reggeva anche
il ritmo del testo. Ma qui tutto è oscuro
e la vera natura del canto cristiano primitivo
è forse conosciuta nella linea melodica ma non
nel ritmo, per cui non c'è alcuna concordanza
d'opinioni ed il tutto si riduce a semplici
ipotesi.
</p>

<p>
La musica greca, diffusa ed universalmente
conosciuta, non poteva del resto non influire
sulla musica cristiana, giacchè è impossibile
il pensare, che una nuova arte fosse sorta allora
e che i cristiani abbiano potuto abbandonare
quelle tradizioni nelle quali erano cresciuti.
D'altro canto la musica ebraica intieramente
decaduta, non era più che l'ombra di
quello, che era stata all'epoca davidica e salomonica.
Questa decadenza non poteva però essere
tale, che fossero andate intieramente perdute
<span class="pagenum" id="Page_28">[28]</span>
le melodie dei cantici principali e si può
ritenere che alcuni di questi sieno stati tramandati
col testo anche nelle melodie tradizionali
alla religione cristiana che gli accettò,
come per esempio, i <i>Salmi</i>, il <i>Magnificat</i>, il <i>Cantico
di Simeone</i>, il <i>Cantico dei tre giovani nella
fornace ardente</i>, ecc.
</p>

<p>
Che poi la musica greca abbia esercitato influenza
sulla musica cristiana, e specialmente
su quella dei nuovi inni, è facile arguire, se si
pensa, che anche i primi tentativi della pittura
cristiana nelle catacombe ci rammentano i miti
greci: così il buon pastore che rassomiglia all'immagine
pagana di Mercurio; Daniele nella
fossa da ritenersi quasi Orfeo, che ammansa
col canto le belve, ecc. Noi non saremo perciò
lontani dal vero, se riterremo che la musica
della prima epoca cristiana ebbe dalla musica
pagana la forma e la bellezza e dall'ebrea la
santità e l'elevatezza.
</p>

<p>
Essa fu esclusivamente vocale, giacchè troppo
grande era l'avversione, che ispiravano ai Cristiani
gli istrumenti, che servivano alle feste pagane.
«Noi non adoperiamo che un unico istrumento,
la parola di pace, colla quale adoriamo
Dio,» scrive S. Clemente d'Alessandria, «non
l'antico salterio, i timpani, le trombe ed i flauti»
e S. Gerolamo dice, che una vergine cristiana
non deve sapere che cosa sia una cetra ed un
flauto ed a qual uso essi servano.
</p>

<p>
Ad onta dell'influsso della musica greca, la
musica dei Cristiani non può però essere stata
<span class="pagenum" id="Page_29">[29]</span>
nei primi secoli che semplicissima e disadorna,
giacchè la teoria musicale greca era troppo
astrusa e complicata, per poter credere che venisse
studiata ed applicata alla loro musica dai
primi Cristiani, per la maggior parte appartenenti
alle classi incolte e basse. Dalle notizie
che ci danno gli autori di quel tempo, specialmente
Filone, scrittore ebreo del primo secolo
dell'èra cristiana, i canti cristiani sembrano
aver avuto somiglianza con quelli dei cori delle
tragedie greche, cantati a vicenda da doppi cori
che poi si univano; un uso che ebbe il suo motivo
probabilmente nella divisione dei Salmi in
versetti. Le melodie dei Salmi saranno poi state
le originarie ebree, giacchè non è probabile, che
anche queste fossero andate perdute coll'andar
dei secoli.
</p>

<p>
Posteriori ai canti antifonici dei Salmi sono
gli Inni, quantunque anche molti di questi appartengono
ai primi tempi. Il primo poeta di
Inni cristiani, dei quali ci è conservata memoria,
è <i>Ilario</i>, vescovo di Poitiers (350 d. C.).
L'opinione anteriore che la musica degli inni
fosse semplicemente sillabica fu dimostrata erronea
ed è ormai certo che gli inni e salmi si
cantavano con vere e proprie melodie e non
alla maniera di recitazione cadenzata.
</p>

<p>
Fra coloro che si occuparono della musica
cristiana, vengono nominati <i>S. Clemente</i> d'Alessandria
(200 d. C.), che proibì il genere cromatico
ed armonico perchè snervante ed effeminato,
<i>S. Basilio</i>, che riordinò il canto della
<span class="pagenum" id="Page_30">[30]</span>
Chiesa orientale (370), <i>Ilario</i> e papa <i>Silvestro</i>
(300), che sembra essere stato il primo ad istituire
scuole di canto.
</p>

<p>
Col progredire del tempo e dopo la riforma
del culto il canto della comunità non era più
compatibile sia perchè questa non conosceva
diversi cantici, sia per la difficoltà della loro
esecuzione, tanto più che la lingua latina andava
spegnendosi e trasformandosi. Però già nel
concilio di Laodicea (367) viene decretato, che
in Chiesa nessuno deve cantare ad eccezione
dei cantori dalla loro tribuna. A questi era affidata
la cura di conservare le antiche tradizioni,
ed a questi sono probabilmente d'ascriversi le
melodie dei nuovi inni cristiani.
</p>

<p>
Il primo, che ordinò il canto della nuova
Chiesa e ne stabilì una teoria per quanto embrionale,
fu <i>Ambrogio</i>, vescovo di Milano (333-397).
Ai suoi tempi ferveva più accanita che
mai la lotta cogli Ariani e la diocesi di Milano
era minacciata dalle persecuzioni ordinate dalla
madre dell'imperatore Valentiniano, che era favorevole
agli Ariani e che voleva togliere Ambrogio
alla sua diocesi. In quei giorni di desolazione
e sommosse egli si rifuggì colla comunità
in Chiesa, dove passò più giorni e notti in
preghiere. Per rialzare gli animi abbattuti ed il
fervore dei fedeli, egli fece cantare inni alla
maniera orientale di antifona, avvicendando i
cori. Da quell'epoca sembra che il canto cristiano
abbia subìto una trasformazione e sia
venuto diffondendosi nelle diocesi limitrofe,
<span class="pagenum" id="Page_31">[31]</span>
eliminando le antiche melodie pagane ed informando
anche la musica mondana.
</p>

<p>
Sulla vera natura del canto ambrosiano mancano
però notizie esatte e non si può stabilire,
quanto degna di fede sia l'asserzione, che esso
non fosse stato esclusivamente diatonico, ma
cromatico. Questa supposizione sembra, del
resto, in parte giustificata, se si pensa all'entusiasmo
che destò in Sant'Agostino, il quale,
commosso alle lagrime, domanda se non sia
peccaminoso questo canto, che tanto lo scuote
colle sue dolcissime note e gli fa quasi dimenticare
il testo. A S. Ambrogio vengono attribuiti
più inni, fra cui il <i>Te Deum</i>, quantunque sembri
invece accertato, che esso sia d'origine orientale.
A lui pure s'ascrive, senza però averne alcuna
certezza, l'introduzione dei primi quattro toni
autentici, che non son altro che quattro delle
sette ottave diatoniche del sistema di Tolomeo
e precisamente quelle, che più s'avvicinano
al carattere ed alla melodia dei Salmi.
Esse sono i toni di <i>re-<span class="over">re</span>, mi-<span class="over">mi</span>, fa-<span class="over">fa</span>, sol-<span class="over">sol</span></i>,
formati di due tetracordi uniti, e che corrispondono
al tono greco-frigio, dorico, ipolidico,
ed ipofrigio. Essi ebbero nomi proprii diversi
dagli antichi, che ricordavano la musica pagana
e si chiamarono <i>protos</i>, <i>deuteros</i>, <i>tritus</i> e <i>tetrardus</i>
(primo, secondo, ecc.); tutti quattro poi furono
chiamati a differenza di quelli posteriormente
aggiunti <i>autentici</i>. Nel terzo tono (<i>fa-<span class="over">fa</span></i>)
non c'è semitono nel primo tetracordo e dalla
quarta eccedente nacque il famigerato <i>tritonus</i>
<span class="pagenum" id="Page_32">[32]</span>
(<i>diabolus in musica</i>), che fece rompere la testa
ai teorici musicali del medio evo, i quali disputarono
in lunghi trattati, se al <i>si</i> si possa
sostituire il <i>si bemolle</i>.
</p>

<p>
Non è noto, se Ambrogio abbia conosciuta la
notazione, quantunque ciò non sia improbabile,
tanto più, che un diacono di Edessa, <i>Efraen</i>,
sembra essersi servito già anteriormente di segni
per la notazione. La supremazia del canto
ambrosiano nella Chiesa occidentale durò per
alcuni secoli, quantunque si creda che il canto
della chiesa Romana abbia sempre differito in
più punti dall'ambrosiano e si sia ognor più
esteso, contenendo in sè il vero elemento, dal
quale doveva sorgere la nostra musica come
arte indipendente dalla parola. Ma anche qui
nulla vi è di certo.
</p>

<p>
I secoli posteriori a quelli di S. Ambrogio
videro nella penisola italica più volte sanguinose
guerre ed invasioni barbare. L'antica metropoli
dell'impero romano, la città eterna, offriva
allora un ben triste aspetto. Spopolata e
in parte deserta, dilaniata da discordie cittadine,
le sue vie risuonavano di salmodie di penitenti,
che col capo coperto di cenere si battevano
il petto e si recavano in processione alle
nuove numerose chiese ad implorare misericordia
da Dio per le colpe dell'umanità, fine
alle pesti, che spopolavano le città, alle stragi,
che insanguinavano le vie. Agli antichi monumenti,
testimoni dell'antica grandezza, in gran
parte rovinati dal tempo, e più dalla mano
<span class="pagenum" id="Page_33">[33]</span>
devastatrice dell'uomo, si avevano sostituiti
tetri monasteri, che risuonavano di lugubri
canti.
</p>

<p>
Fu in questo tempo di miserie e decadenza,
che salì sul trono di S. Pietro <i>Gregorio magno</i>
(590-604), grande carattere medioevale, una di
quelle figure, che danno luce ad una intiera
epoca. Il profondo sentimento religioso di cui
egli era dotato, la sua estesa coltura e la conoscenza
della musica non potevano fare a
meno di attirare la sua attenzione su questa
arte, che specialmente in quei tempi doveva
considerarsi come la più grande ausiliaria della
religione, di cui essa in origine era la figlia e
l'ancella. Gregorio intuì la sua importanza e ad
onta delle gravissime cure, che gl'imponeva il
papato, vi rivolse la sua attenzione e ne meditò
la riforma. Egli è il fondatore della <i>Schola cantorum</i>
romana, che per più secoli fu la fedele
conservatrice delle antiche e più pure tradizioni
e la fornì di un lauto patrimonio, concedendo
ai membri della stessa cariche ecclesiastiche
(<i>primicerius, secundicerius</i>). Alla <i>schola</i> era unita
la scuola dei fanciulli (<i>pueri symphoniaci</i>), alla
istruzione dei quali Gregorio stesso alle volte
prendeva parte, e dicesi che fino al secolo nono
esistessero un sedile, che occupava Gregorio
nella scuola, e la verga colla quale egli batteva
i fanciulli disattenti.
</p>

<p>
Come egli aveva ordinato il culto e la liturgia,
così egli stabilì i canti e gli inni, che si
dovevano cantare nelle singole funzioni sacre,
<span class="pagenum" id="Page_34">[34]</span>
e ne scelse e determinò le melodie. Il testo e
le melodie furono per suo ordine scritte in un
libro, l'<i>Antifonario</i>, che era attaccato con una
catena all'altare di S. Pietro e che fu dichiarato
l'unica fonte autentica ed invariabile. Si dice
che egli stesso abbia scritto inni, ed a lui si
attribuiscono fra gli altri il <i>Te lucis ante terminum</i>
ed il <i>Rex Christe</i>.
</p>

<p>
Gevaert ha tentato nei suoi scritti di dimostrare
che gli onori attribuiti a Gregorio sono
usurpati e spettano invece a <i>Sergio I</i> (681-701),
o a <i>Gregorio II</i> o <i>III</i>. La questione non è nuova
ma Gevaert ha saputo produrre nuovi argomenti,
che se non sono del tutto persuasivi, sono atti
a farci dubitare dell'autenticità dei meriti di Gregorio
magno, dei quali fa per la prima volta
menzione il cronista Giovanni Diacono (IX secolo),
autore poco esatto e non veritiero.
</p>

<p>
Il canto gregoriano ebbe più nomi: <i>cantus
planus</i> per l'egual valore delle note, <i>choralis</i>, e
<i>cantus firmus</i> per la sua invariabilità ingiunta.
Esso si divideva in due specie principali: nel
<i>concentus</i>, che comprendeva quei canti, nei quali
dominava la melodia come negli inni, nelle <i>sequenze</i>,
nei <i>responsori</i>, e nell'<i>accentus</i>, (<i>modus
legendi choraliter</i>), che era ancora un rimasuglio
dell'antica salmodia senza vero carattere melodico
ma semplicemente recitativo cadenzato,
come nell'Epistola, l'Evangelo, il Prefatio, il
Pater noster, ecc. La <i>Sequenza</i> è fra i canti antichi
della chiesa quella, in cui la melodia è
più pronunziata. Essa venne trasformandosi
<span class="pagenum" id="Page_35">[35]</span>
coll'andar del tempo dall'<i>iubilus</i>, cadenza libera
e ornata di fioriture e melismi, che si cantava
sull'ultima a <i>dell'Alleluia</i> e che era l'espressione
del giubilo dei credenti innalzanti inni alla
divinità come l'estro momentaneo loro ispirava.
In seguito si aggiunse un testo alle note dell'<i>iubilus</i>,
ed in questo modo ebbe origine la <i>Sequenza</i>.
</p>

<p>
Il perfezionamento del canto e la nuova riforma
non avrebbero potuto compiersi, se la
teoria non fosse andata di pari passo colla pratica.
I quattro toni autentici di S. Ambrogio non
potevano ormai più corrispondere ai bisogni
della nuova arte ed è perciò naturale che si
svegliasse l'interesse dei dotti e che questi
cercassero di ampliare il sistema musicale.
Fra gli scrittori teoretici dei primi secoli avanza
tutti e di gran lunga <i>Severino Boezio</i>, nato
verso il 470 di nobile stirpe romana, che coprì
alte cariche alla corte di Teodorico, re dei
Goti e fu decapitato nel 524 per aver preso
parte ad una congiura. I suoi cinque libri <i>de
Musica</i>, nei quali sono ripetute ed ampliate le
teorie greche di Pitagora, diventarono l'evangelo
musicale del medio evo e lo restarono
fino al principio dell'evo moderno, quantunque
le teorie contenute non corrispondessero alla
nuova musica, che ormai si era intieramente
allontanata dalla greca, abbandonandone le sue
basi e sostituendovene di nuove.
</p>

<p>
Le nuove ricerche hanno messo in chiaro che
fu nella chiesa bizantina che si preparò la trasformazione
del sistema musicale greco. Qui
<span class="pagenum" id="Page_36">[36]</span>
troviamo ormai una nuova scala diatonica costituita
dei toni fondamentali delle scale di trasposizioni
greche (dorica, frigia, ecc.), e che veniva
designata colle prime lettere dell'alfabeto
greco. La scala era questa:
</p>

<p class="center">
<i>La si do dies. re mi fa dies. sol dies. la.</i>
</p>

<p>
Nè alla scala soltanto si limitarono i cambiamenti,
chè anzi anche nuove tonalità furono
introdotte. Ma qui tutto è ancora oscuro ed
incerto, nè gli studi fatti sono arrivati a conclusioni
decisive.
</p>

<p>
Il sistema greco si mantenne in occidente più
a lungo, ma ormai influenzato dalla scuola bizantina,
donde risultò una certa confusione.
Anche qui troviamo abbandonato il sistema
del tetracordo e messa qual base l'ottava diatonica.
Ai quattro toni autentici si aggiungono
altri quattro (<i>plagali</i>, appoggiati, storti) formati
mettendo il secondo tetracordo del tono autentico
avanti al primo. Così dal 1º tono autentico
</p>

<p class="center">
<i>re mi fa sol&nbsp;&nbsp;&nbsp;&nbsp;la si do re</i>
</p>

<p>
si forma il 1º plagale
</p>

<p class="center">
<i>la si do re mi fa sol la</i>
</p>

<p>
I toni si designavano coi numeri <i>primo</i>, <i>secondo</i>,
ecc. Ogni tono autentico aveva la nota
principale (<i>repercussio</i>) comune col tono plagale
(p. es. nel 1º (autentico) e 2º (plagale) il <i>re</i>).
Da questo tendere del tono plagale alla quarta
<span class="pagenum" id="Page_37">[37]</span>
deriva una sensazione indefinita ed incerta, che
tanto più si sente, quando, come di solito nelle
melodie del canto fermo, manca nei toni plagali
la terza maggiore ascendente.
</p>

<p>
Il canto gregoriano è indissolubile dalle tonalità
di chiesa, perchè agli otto toni corrispondono
le melodie da cantarsi in toni destinati (<i>tropi</i>).
Così corrispondono alle otto tonalità i cosidetti
otto toni dei Salmi, dei quali le note melodicamente
più importanti cadono sulle note
principali del rispettivo tono gregoriano. Il posteriore
<i>nono</i> modo dei Salmi, il <i>tonus peregrinus</i>
(<i>la</i> minore), è formato dal primo e ottavo
tono e si usa solamente per il salmo:
</p>

<div class="poem">
<p>
<i>In exitu Israel de Aegypto.</i>
</p>
</div>

<p>
La diversa posizione dei semitoni nelle tonalità
le rende una diversa dall'altra molto più
che i nostri toni, che sono costituiti secondo
uno stesso principio. Gerbert riporta da Adamo
da Fulda, autore del secolo XV, questa caratteristica
dei toni:
</p>

<div class="blockquote">
<p>
<span class="smcap lowercase">OMNIBUS EST PRIMUS, SED ET ALTER, TRISTIBUS APTUS
TERTIUS IRATUS, QUARTUS DICITUR FIERI BLANDUS,
QUINTUM DA LAETIS, SEXTUM PIETATE PROBATIS,
SEPTIMUS EST IUVENUM, SED POSTREMUS SAPIENTUM.</span>
</p>
</div>

<p>
La conoscenza e la pratica delle tonalità di
chiesa è assolutamente necessaria per chi si
occupa di musica antica ed è da deplorarsi che
se ne trascuri tanto lo studio, giacchè anche
<span class="pagenum" id="Page_38">[38]</span>
la musica moderna sì avida di novità ne potrebbe
trarre profitto. Le tonalità suddette portavano
anche i nomi antichi greci ma senza l'antico
significato e valore, ciò che è da ascriversi alla
falsa interpretazione data da Boezio ed altri
autori ad un passo di Tolomeo. A Gregorio magno
si attribuisce, a torto perchè posteriore (<i>Notker</i>,
912), la denominazione delle note colle prime
lettere dell'alfabeto <i>a b c d e f g</i> cominciando
dal la, che era la nota più bassa del sistema.
Questo cambiamento è assai importante, giacchè
esso indica che l'<i>ottava</i> e non il <i>tetracordo</i>
era la base del sistema musicale, e perchè con
ciò veniva dato l'ultimo crollo alla teoria greca.
La prima maniera di segnare o indicare le
note fu la <i>Cheironomia</i>, che consisteva in segni,
che il maestro faceva colle mani, onde indicare
in qualche modo l'alzarsi od abbassarsi del tono
ed il ritmo. A questi seguirono poi i segni
scritti detti <i>neumi</i>, chiamati così, forse dalla
parola greca <i>pneuma</i>: alito, fiato — e nominati
anche <i>nota romana</i> — probabilmente di origine
greco-bizantina, i quali formavano una specie
di stenografia musicale, ed erano numerosi e
complicati. La loro forma era il punto, la virgola,
la linea o diritta o storta, uncini rivolti
all'insù ed all'ingiù, accenti circonflessi, ecc. Il
tono viene rappresentato col punto, che è quasi
l'unità, e la sua durata più o meno lunga con
una linea diritta o storta. Coll'unione di questi
segni si rappresentavano poi gruppi di note e
certe frase e cadenze usuali. I neumi avevano
<span class="pagenum" id="Page_39">[39]</span>
tutti il loro proprio nome, come, p. es., <i>virgula</i>,
<i>astus</i>, <i>clinis</i>, <i>scandicus</i>, <i>ancus</i>, <i>cefalicus</i>, ecc., a
seconda della loro forma. Essi si scrivevano
immediatamente sopra la sillaba del testo senza
linea. In seguito poi si cominciò, come ne fanno
prova dei manoscritti longobardi del secolo X
a scriverli più alti o bassi (la cosidetta <i>Diastematia</i>)
con cui si indicava almeno l'alzarsi od
abbassarsi del tono. Questa maniera di notazione,
oltre offrire grandi difficoltà per apprendere
i segni, non era che un aiuto alla memoria
dei cantori, ai quali erano già note per tradizione
le melodie, giacchè, se essi davano un indirizzo
per il tempo ed il ritmo come pure per
l'innalzamento od abbassamento del tono, non
determinavano gl'intervalli.
</p>

<p>
La decifrazione dei neumi è oggi un'ardua
impresa e lo era anche nei primi tempi perchè
mancavano regole fisse e perchè la notazione
di spesso variava. Un antico autore scrive parlando
dei cantori: <i>Coeci erratores quam cantores
potius dici possunt.</i> Un'altra specie di neumi
propria di alcuni paesi, segnava le note con
punti uno sopra l'altro o uniti o separati. L'introduzione
di una linea, sopra e sotto della
quale si scrivevano i neumi, fu perciò una innovazione
importante ed utilissima, giacchè
col mezzo di essa era possibile stabilire almeno
tre toni, cioè quello sulla linea, quello sopra e
quello sotto. La linea si faceva in principio del
secolo X rossa e indicava il tono di <i>fa</i>. In seguito
si aggiunse una nuova linea superiore, di
<span class="pagenum" id="Page_40">[40]</span>
solito gialla, indicante il <i>do</i>, come nel codice
della Biblioteca Magliabecchiana, sicchè era
possibile ormai stabilire le note della quinta <i>fa-do</i>.
Qualche autore moderno asserisce che già da
principio si abbia fatto uso di quattro linee, due
delle quali non a colori ma impresse con una
punta nella pergamena, linee che poi col tempo
e l'uso dei libri divennero invisibili.
</p>

<p>
Altri neumi servivano a determinare la maniera
d'esecuzione e da essi apprendiamo che
ancora a quei tempi si conoscevano l'<i>appoggiatura</i>,
il <i>mordente</i>, il <i>tremolo</i> ed il <i>portamento
della voce</i>, dal che si può arguire con certezza,
che coll'andar del tempo il canto gregoriano si
venne abbellendo ed infiorando di molte arti
del canto e si abbandonò l'originaria forma semplice
e disadorna.
</p>

<p>
La diffusione del canto gregoriano fu favorita
dalle circostanze dell'epoca ed andò quasi di
pari passo con quella del Cristianesimo. A Roma
accorrevano a torme i pellegrini per visitare la
tomba di S. Pietro e non poteva essere che
grande l'effetto, che facevano sugli animi dei
popoli barbari, animati nella fede dalle nuove
idee religiose, quei canti severi e maestosi, dolcissimi
e pieni di una soave mestizia, che s'innalzavano
nelle basiliche risplendenti di mosaici
ed illuminate da mille ceri. Il canto gregoriano
faceva altresì parte del culto e veniva
importato ed insegnato dai missionari spediti
dai Papi nei lontani paesi dell'antico impero
romano. Già nel 600 vengono mandati cantanti
<span class="pagenum" id="Page_41">[41]</span>
della scuola di Roma nella lontana Britannia e
S. Bonifacio, apostolo dei Sassoni, fonda nel
750 una scuola di canto in Fulda. Ma sia che i
popoli del Settentrione non avessero attitudine
all'imparare il canto gregoriano, sia che, come
si asserì, i cantanti per gelosia non abbiano
voluto insegnare la loro arte, i progressi furono
meschinissimi e Paolo Diacono parlando del
canto degli Alemanni dice, che i cantori romani
si lamentavano della rozzezza di quelle voci
barbare, rovinate dalla ubbriachezza, simili al
tuono e al rumore che fa un carro, che vien
precipitando da un'altura.
</p>

<p>
L'onore di aver migliorato il canto nelle regioni
settentrionali ed averlo ridotto al modello
romano spetta a <i>Carlo Magno</i>, che, come si
rese benemerito delle scienze, rivolse pure la
sua attenzione alla musica, che prediligeva e
che volle fosse appresa dai suoi figli. L'impressione,
che gli fece il canto gregoriano a
Roma, fu tale, che egli diede severissimo ordine
di bruciare tutti i libri di canto ambrosiano
che erano nel suo regno, lo proibì assolutamente
e pregò Papa Adriano di volergli
spedire cantori per insegnare il canto gregoriano.
Adriano mandò infatti nel 790 alla corte di
Carlo Magno <i>Pietro</i> e <i>Romano</i> e diede loro copie
autentiche dell'<i>Antifonario</i> di S. Gregorio.
Pietro arrivò a Metz e vi fondò quella celebre
scuola, che ebbe tanta fama per più secoli e
da cui ebbe origine il cosidetto <i>cantus mettensis</i>.
Romano ammalò durante il viaggio e si fermò
<span class="pagenum" id="Page_42">[42]</span>
nel convento di S. Gallo in Svizzera, dove, dopo
aver ottenuto il permesso del Papa, si stabilì e
rimase sino alla morte. In quel monastero, perduto
nelle montagne dell'Elvezia, fra popoli
barbari ed incolti, si sviluppò per la sua opera,
continuata da una serie di uomini di scienza e
genio una vita intellettuale sorprendente per
quei tempi ed in breve il canto della scuola di
S. Gallo raggiunse tanta rinomanza da gareggiare
colla scuola romana. Fra i molti monaci
illustri di quel convento emergono <i>Tuotilo</i> (915)
poeta e musico insigne, ed ancor più <i>Notker
balbulus</i> (balbuziente) (830-912) anima gentile ed
ispirata, che sembra essere stato il primo a perfezionare
la forma della sequenza ed al quale
si ascrive fra molte anche la celebre: <i>Media
vita in morte sumus</i>, ispiratagli al vedere alcuni
lavoratori occupati a fabbricare un ponte su
di un precipizio.
</p>

<p>
In quei tetri secoli del Medio Evo anche la
musica come le scienze ed arti era quasi esclusivo
monopolio dei monasteri. Nella quiete delle
celle claustrali, in mezzo alle inospiti vallate,
infestate da bande di mala gente, o nelle pianure
deserte, interrotte da pochi casolari di
gente vassalla, il monaco trascriveva e ci conservava
le opere dei classici, poetava inni religiosi
e scriveva con infinita pazienza quei
magnifici antifonari dalle grandi iniziali miniate,
dimentico del mondo a maggior gloria di Dio.
Soltanto nel secolo XIII quando si vennero fondando
le Università, anche la musica cessa di
<span class="pagenum" id="Page_43">[43]</span>
essere il monopolio dei monasteri e viene insegnata
nelle nuove scuole laiche come scienza
speculativa insieme alle altre sei arti liberali
del <i>quadrivio</i> e <i>trivio</i> (quadrivio: musica, aritmetica,
geometria ed astronomia; — trivio:
grammatica, dialettica e rettorica).
</p>

<p>
La retta lezione del canto gregoriano fu ed è
ancora oggetto di lunghe e dotte dispute fra
le scuole di Ratisbona e Solesmes non ancora
risolte definitivamente quantunque le conclusioni
di Don Macquereau ed altri benedettini
anche per l'approvazione di Pio X sieno le più
universalmente accettate.
</p>

<div class="blockquote">
<p class="title">
LETTERATURA
</p>

<p>
Gevaert — <i>La melopée antique dans les chants de l'eglise latine</i>,
Gand, 1895.
</p>

<p>
Pothier — <i>Les melodies Grégoriennes</i>, Tournay, 1880.
</p>

<p>
O. Fleischer — <i>Neumen Studien</i>, Leipzig, 1895-97.
</p>

<p>
Schelle — <i>Die päpstliche Sängerschule in Rom</i>, Vienna, 1872.
</p>

<p>
A. Schubiger — <i>Die Sängerschule St. Gallens</i>, Einsiedeln, 1858,
(contiene alcuni facsimili dei manoscritti di S. Gallo
che sono con quello di Montpellier i più antichi).
</p>
</div>

<div class="chapter">
<h2 id="cap4">CAPITOLO IV.
<span class="smaller">I primordi dell'armonia.
Ubaldo e Guido d'Arezzo.</span></h2>
</div>

<p>
La questione, che durò tanto tempo, se gli
antichi popoli abbiano conosciuta l'armonia,
ossia la musica a più voci nel senso di una
<span class="pagenum" id="Page_44">[44]</span>
serie di accordi modulati, si può ritenere ormai
decisa in senso negativo. Nessuna traccia di simile
musica ci è conservata, nè alcuno dei libri
musicali teoretici antichi ne fa memoria, quantunque
si possa con probabilità ritenere, che i
Greci conoscessero non solo il canto unisono
all'ottava, sviluppantesi naturalmente dalla diversità
delle voci, ma che abbiano alle volte
cantato e suonato la quinta e la quarta, che secondo
il sistema greco erano consonanze. Il
ricercare le ragioni per le quali la musica greca
non arrivò alla conquista dell'armonia, senza
cui noi non possiamo più pensare alla musica,
ci condurrebbe troppo lontani dal nostro còmpito.
Forse esse sono da trovarsi in quello
stesso momento estetico, che doveva riconoscere
nella plastica la suprema estrinsecazione
dell'arte rappresentativa, e nella natura ellenica,
che preferiva la forma del bello semplice ed era
aliena ai teoremi speculativi.
</p>

<p>
Il Medio Evo, che cambiò gli ideali ed approfondì
il pensiero, aprì nuovi campi all'arte
e dalla <i>comunità</i>, che innalza la mente a Dio
ed unisce le sue voci per implorarne la misericordia,
nacque forse l'idea dell'armonia. La
questione dove fosse la culla dell'armonia e del
canto a più voci è ancora una delle più discusse.
Fino a non molti anni fa erano i Paesi
bassi, che si credeva averne un diritto. Più
tardi si dovette venire alla conclusione che non
nell'Olanda ma nella Francia venne dapprima
in uso il canto a più voci e vi si sviluppò la
<span class="pagenum" id="Page_45">[45]</span>
teoria e ciò per la scoperta di nuovi codici,
appartenenti al secolo XII e XIII della biblioteca
medica di Montpellier. E senza dubbio fu
a Parigi che si istituirono le prime scuole di
canto (<i>maitrises</i>) ed i primi documenti musicali
sono quelli di <i>Leonin</i> e <i>Perotin</i>, organisti della
chiesa di Nôtre Dame e di <i>Machaud</i> (circa 1284),
del quale ci è restata una messa con tentativi
delle forme del canone ed imitazione.
</p>

<p>
Ma ora già si fa strada un'altra asserzione che
merita di venir presa in seria considerazione.
Vittorio Lederer difende la tesi, che la culla
della musica polifonica sia da cercarsi nella
lontana Albione, donde sorsero le leggende di
Tristano ed Isotta, del re Artù e Merlino. A
questo risultato egli crede giungere non colla
scoperta di nuovi manoscritti ma con un'acutissima
e nuova interpretazione del materiale
già noto. Così p. es. Gerald de Barny del secolo
XII (Giraldus Cambrensis) nella sua <i>Descriptio
Cambriae</i> (Wales) parla d'una polifonia già da
lungo in uso nella pratica musicale di quei
paesi (<i>usu longaevo</i>), ed ancora prima Erigene
(Jean Scot) irlandese, morto nel 886 ad Oxford
rammenta nella sua <i>de divisione natura</i> composizioni
a più voci ed un frammento musicale del
secolo X conservato ad Oxford mostra sotto al
testo una notazione alfabetica doppia. Secondo
Lederer la polifonia è sorta dalla tradizionale
maniera di canto degli abitanti celti di Wales
dove fiorivano i cantici dei bardi ed i signori
del paese li tenevano in grande onore. Re Enrico
<span class="pagenum" id="Page_46">[46]</span>
V, nativo della contea di Wales, volle riformare
la musica da chiesa servendosi dei bardi
celti e fu forse da questa scuola che derivò uno
dei primi compositori polifonici, <i>Dunstaple</i>. Il re
tedesco Sigismondo rimase ammirato di simili
musiche e venuto al concilio di Costanza, ve
ne fece propaganda. Morto Enrico V le tradizioni
andarono perdute per le lunghe guerre
nazionali ed i cantori sbandati vennero alle corti
di Borgogna, di Avignone ed in genere sul continente,
portandovi la loro arte. I pochissimi
monumenti che ci restano di questa, sembrano
dare ragione a Lederer, che promette altre
prove, giacchè essi mostrano una grande differenza
coll'<i>organum</i>. Intanto però si può tener
fermo che se non la pratica almeno la teoria
musicale dell'arte polifonica ebbe i suoi inizî
nella Francia.
</p>

<p>
La leggenda chiama Ubaldo padre dell'armonia,
quantunque sia certo che i primordi si
debbano ritenere anteriori di più d'un secolo.
La biografia di Carlo Magno, attribuita ad un
monaco d'Angoulème del principio del nono
secolo fa menzione dell'<i>organum</i> e dell'<i>ars organandi</i>
come appresi dai cantori di Gallia a
Roma. Oggi poi sembra dopo gli ultimi studi
quasi certo che la <i>Musica Enchiriadis</i> attribuita
ad Ubaldo sia più recente d'un secolo di quello
che si credeva.
</p>

<p>
<i>Ubaldo</i> (Hucbald), monaco benedettino (840-930)
natura speculativa ed indagatrice, nacque
nella Fiandra e fu monaco nel Convento di
<span class="pagenum" id="Page_47">[47]</span>
S. Amando nella Diocesi di Tournay, dove egli
dopo aver soggiornato in altri monasteri ritornò
e morì in età avanzata. Di lui ci sono
conservate più opere teoretiche, nelle quali egli
parla dell'<i>organum</i> come di cosa già conosciuta
ai suoi tempi.
</p>

<p>
La teoria dell'<i>organum</i>, come si suole spiegare
nei libri di storia musicale, è la posteriore,
mentre la più antica, della quale si trova menzione
nei primi scritti è affatto diversa. Nell'<i>organum</i>
originario, forse d'origine celta, il
principio e la fine d'ogni melodia come di ogni
frase melodica sta in ambedue le voci all'unisono
e solo le note di mezzo si staccano fino
alla quarta. Più tardi si usarono indifferentemente
altri intervalli, giacchè si aggiungeva alla
melodia originale del corale una seconda parte
melodica indipendente dalla prima nello stesso
ritmo con molte consonanze col canto della
parte superiore od accidentali o volute.
</p>

<p>
L'<i>organum</i> e l'<i>ars organandi</i> consisteva nel
cantare le melodie unendovi gli intervalli di
quarta, quinta ed ottava parallele. Donde abbia
avuto origine questa mostruosità musicale, che
Ubaldo chiama <i>suavis concentus</i> e che lacera i
nostri orecchi, è difficile stabilire. Forse derivò
dal fatto che quarta e quinta erano secondo il
sistema greco consonanze, forse dall'<i>organo</i>,
strumento che in quei tempi usavasi per rinforzare
il canto, toccando la quarta o la quinta
del tono cantato. Altri vollero trovarne l'origine
negli strumenti ad arco di quei tempi accordati
<span class="pagenum" id="Page_48">[48]</span>
in quarte e quinte con ponticelli piani,
che suonandosi coll'arco facevano sentire questi
intervalli per l'impossibilità di toccare una
corda sola. Noi d'altronde non dobbiamo dimenticare
che l'orecchio musicale dei secoli X
e XI non era sviluppato come il nostro, che allora
i principi estetici erano nulli, e che nulla
importava la bellezza, se la teoria non veniva
trascurata.
</p>

<p>
Dalla prescrizione che la seconda voce non
deve abbassarsi più del <i>do</i> (l'intervallo di <i>seconda</i>
del 1º tono di chiesa) e dal fatto che
negli antichissimi istrumenti d'organo questo <i>do</i>
era la nota più bassa, si potrebbe forse arguire,
che la seconda voce, non si cantava ma si suonava
sull'organo. Posteriormente venne sviluppandosi
un'altra specie di <i>organum</i> meno barbaro,
che univa anche altri intervalli eccetto la
terza ma che venne bandito da Giovanni XXIII,
perchè lascivo e profano (!). Riemann volle ultimamente
provare che l'<i>organum</i> di Ubaldo non
fu che un tentativo di costruire un sistema teoretico
e che quarte e quinte parallele mai si
acclimatizzarono, ciò che non è improbabile se
si pensa, che il nuovo <i>organum</i> era ben inferiore
al primitivo.
</p>

<p>
Oltre al merito d'aver tentato di stabilire la
teoria dell'organo, spetta ad Ubaldo quello di
aver semplificato la notazione ed aperto la
strada a nuove invenzioni, quantunque i suoi
tentativi rimasero privi di frutto, finchè un
uomo più pratico e perspicace usufruì dell'idea
e la perfezionò.
</p>

<p>
<span class="pagenum" id="Page_49">[49]</span>
</p>

<p>
Ubaldo bandì la guerra ai neumi e vi sostituì
lettere per la denominazione delle note, scrivendole
sopra alle sillabe, per es.:
</p>

<table class="avem" summary="">
 <tr>
  <td><i>m</i></td> <td>&nbsp;</td> <td><i>b</i></td> <td>&nbsp;</td> <td><i>f</i></td> <td>&nbsp;</td> <td><i>f</i></td>
 </tr>
 <tr>
  <td><i>A</i></td> <td>—</td> <td><i>ve</i></td> <td>—</td> <td><i>ma</i></td> <td>—</td> <td><i>ria</i></td>
 </tr>
</table>

<p>
In seguito egli perfezionò il sistema, adottando
linee, fra le quali egli scriveva le sillabe
del testo con linee intermedie per indicare lo
alzarsi ed abbassarsi dei toni. In capo alle linee
egli metteva poi la lettera <i>T</i> (<i>tonus</i>) <i>S</i> (<i>semitonus</i>)
per indicare se l'intervallo era un tono od
un semitono. In questa guisa e con altre modificazioni,
che qui sarebbe troppo lungo spiegare,
Ubaldo scriveva il canto anche a più voci con
un esercito di linee, sicchè il decifrarlo era forse
più difficile che col mezzo dei neumi.
</p>

<p>
La gloria di continuare con fortuna l'opera
iniziata da Ubaldo era riservata a <i>Guido d'Arezzo</i>
al quale i secoli posteriori andarono a gara ad
ascrivere tutte le innovazioni possibili, concentrando
in lui tutta l'opera ed il lavoro di un'epoca.
Guido d'Arezzo (995?-1050) fu monaco benedettino
del convento di Pomposa presso Ravenna.
I suoi successi e forse il suo fare battagliero
e franco gli procacciarono nel convento
liti e discordie tali, che egli l'abbandonò, e
dopo aver vagato per l'Italia si stabilì nel Convento
d'Arezzo. La fama delle sue riforme musicali
ed i miracoli, che se ne raccontavano,
mossero il papa Giovanni XIX (1024-1033) a
chiamarlo a Roma, dove egli fu colmato d'onori,
<span class="pagenum" id="Page_50">[50]</span>
specialmente dopochè il papa stesso s'era persuaso
dell'utilità delle riforme di Guido, decifrando
in pochissimo tempo coll'aiuto dei nuovi
segni e righe una melodia a lui sconosciuta.
Guido non si fermò a Roma, perchè il clima
non conveniva alla sua salute, ma ritornò a Pomposa,
dove si rappacificò col priore. Egli morì
priore dei Camaldolesi d'Avellana. Secondo le
ultime ricerche (Morin) sembra che Guido sia
nato nei dintorni di Parigi e che fosse educato
nel Convento di St. Maur des Fossées presso
Parigi.
</p>

<p>
Quantunque l'importanza data a Guido di
quasi nuovo inventore e padre della musica
sia esagerata, non essendo punto dimostrato
che egli sia stato il primo a trovare il monocordo,
il clavicembalo, la <i>Solmisazione</i>, la notazione
moderna, la mano guidonica, pure la gloria
ed il suo merito restano abbastanza grandi per
considerarlo come un innovatore geniale, che
rese pratica la scienza e liberò la musica dalla
scolastica. «La via dei filosofi non è la mia,
egli scrive; io cerco ciò che giova alla chiesa
e fa progredire i ragazzi (<i>pueri</i>)».
</p>

<p>
La scala di Guido comprendeva a differenza
dell'anteriore una nota bassa, il <i>sol</i>, γ, che
mancava alla prima ottava, ed era basata sul
sistema dell'esacordo (quattro toni ed un semitono),
abbandonando il sistema greco del tetracordo.
Essa comprendeva i seguenti toni Γ (sol) <i>A
B si nat. C D E F G a b si nat. c d e f g <span class="over">a</span> <span class="over">b</span> <span class="over">si</span> nat. <span class="over">c</span> <span class="over">d</span> <span class="over">e</span>.</i></p>

<p>
<span class="pagenum" id="Page_51">[51]</span>
</p>

<p>
Per solmisazione (<i>ars solfandi</i>), che fu ascritta
a Guido ma però messa in pratica posteriormente,
s'intendeva la denominazione dei toni
colle sillabe <i>ut, re, mi, fa, sol, la</i>, o secondo la
definizione di Tinctoris «<i>solfisatio est canendo
vocum per sua nomina expressio</i>». Queste sillabe
erano le prime dei sei versi della poesia ascritta
a Paolo Diacono, colla quale i cantori impetravano
da San Giovanni di liberarli dalla raucedine.
</p>

<p>
La melodia e la poesia erano le seguenti:
</p>

<div class="figcenter"><a id="fill-051"></a>
  <img src="images/ill-051.jpg" alt="" />
</div>

<p>
<span class="pagenum" id="Page_52">[52]</span>
</p>

<p>
«Tu vedi, che questa sinfonia, scrive Guido
a frate Michele, nella lettera: <i>de ignoto cantu</i>,
comincia nelle sue sei divisioni con sei diversi
toni. Chi dunque ha imparato il principio di
ogni divisione in modo da saper trovarlo con
sicurezza, potrà anche trovare questi sei toni
secondo la loro qualità ogni volta che li incontra».
</p>

<p>
L'importanza delle sillabe guidoniche non
consiste però nel fatto erroneamente creduto,
che esse sieno state sostituite alle antiche lettere
gregoriane, chè anzi queste furono conservate,
ma in ciò, che esse determinarono la
posizione d'ogni tono nel sistema ed il suo rapporto
cogli altri toni, innalzandosi la frase musicale
con ogni verso d'un tono. Nè bisogna
credere che le nuove sillabe servissero originariamente
a designare stabilmente i toni, chè
anzi si poteva cominciare con esse da ogni tono
mantenendo sempre le stesse sillabe. L'usanza
di nominare le note della scala con sillabe,
sembra del resto essere precedente a Guido,
giacchè l'inglese <i>Johannes Cotton</i> (circa 1100)
parla di sillabe come di cosa già da lungo in
pratica.
</p>

<p>
La base del sistema stava nel principio che
fra la terza e quarta nota, dunque fra le sillabe
<i>mi</i> e <i>fa</i> c'è il semitono.
</p>

<p>
Tutte le scale si dividevano in sette esacordi
(sei toni) che cominciavano dal <i>Sol</i>, <i>do</i> e <i>fa</i>.
</p>

<p>
<span class="pagenum" id="Page_53">[53]</span>
</p>

<div class="figcenter"><a id="fill-053"></a>
  <img src="images/ill-053.jpg" alt="" />
</div>

<p>
Conoscendosi ai tempi di Guido ormai il <i>b rotundum</i>
(si bem.) ed il <i>b quadratum</i> (si naturale),
gli esacordi potevano essere di tre specie;
quello di <i>do</i> si chiamava <i>naturale</i>, quello di <i>fa</i> col
<i>si bem.</i> era il <i>molle</i> e quello di <i>sol</i> col <i>si naturale</i>
il <i>durum</i>.
</p>

<p>
Se la melodia stava nei limiti di un esacordo
si mantenevano le sillabe originarie di questo.
Ma la difficoltà cominciava quando una melodia
passava l'estensione di un esacordo, perchè dovevano
cambiarsi le sillabe e si doveva adattarle
al nuovo esacordo. Questa difficile e complicata
procedura (<i>crux et tormentum puerorum</i>)
si chiamava <i>mutazione</i>, che Marchetto da Padova
definisce: <i>mutatio est variatio nominis vocis
seu notae in eodem spatio</i>.
</p>

<p>
Per agevolare lo studio delle mutazioni, che
erano cinquantadue, si fece uso della mano guidonica,
che nel medio evo fu in grande onore e
si ascrisse a Guido, quantunque egli non ne
parli nei suoi scritti. Si aveva, cioè, fatta l'osservazione,
<span class="pagenum" id="Page_54">[54]</span>
che la mano umana conta tante
falangi ed estremità delle dita quante erano
le note della scala guidonica, se si calcola il
<i>si bemolle</i> come nota da sè, cominciando dalla
punta del pollice col <i>sol</i> (Γ) e finendo col mi
sopra la punta del dito medio. Lo scolaro apprendeva
le note e mutazioni, che cadevano
sulle giunture, ed arrivava, col mezzo di questo
aiuto ad avere una certa pratica nella denominazione
delle note, giacchè bastava che guardasse
la mano sinistra (la sinistra, perchè vicina
al cuore e più atta all'insegnamento) per saper
la nota.
</p>

<p>
La solmisazione potè durare ad onta delle difficoltà
ed artificiosità che le erano proprie fino
al secolo XVI e trovò persino nel secolo XVIII
chi ne decantava i vantaggi. Anzi essa viveva
come ombra ancora non molti anni fa nelle denominazioni
<i>cfaut</i>, <i>alamire</i>, <i>csolfaut</i>, ecc. Il suo
difetto principale era oltre la complicazione
l'aver messo a base del sistema l'esacordo invece
dell'ottava. Nel secolo XVI fu aggiunta la
settima sillaba <i>si</i> e si tornò così all'ottava,
mentre in Italia si sostituì alla sillaba <i>ut</i> il <i>do</i>.
(Bonocini: <i>Musico pratico</i>, 1673). Ma le sillabe
restarono e servirono d'ora in avanti di nome
ai toni presso i popoli latini (italiani, francesi,
spagnuoli) mentre i tedeschi e gli inglesi tennero
fermo alle lettere gregoriane.
</p>

<p>
Lo spirito pratico di Guido influì pure sulla
notazione musicale, che egli semplificò grandemente,
usando quattro linee, sulle quali e fra
<span class="pagenum" id="Page_55">[55]</span>
le quali egli scriveva in capo alla linea le note
colle lettere dell'alfabeto (notazione franconica)
e collocando i neumi al posto corrispondente
e fra queste.
</p>

<div class="figcenter"><a id="fill-055a"></a>
  <img src="images/ill-055a.jpg" alt="" />
</div>

<p>
La prima linea superiore era di solito di color
verde o giallo, la terza rossa. In seguito si
tralasciò di scrivere le linee a colori ma si premisero
le lettere <i>F</i> e <i>C</i>, che diventarono poi le
nostre chiavi di <i>fa</i> e <i>do</i>. L'opinione, che Guido
si sia servito di punti per indicare le note, non
è provata, quantunque il padre Atanasio Kircher
asserisca nella sua <i>Musurgia</i> d'aver veduto
in Vallombrosa un codice anteriore a Guido
scritto con punti che forse erano i neumi a
punti suddetti.
</p>

<p>
Prima di staccarci da Guido, facciamo menzione
d'un fanciullesco metodo <i>meccanico</i> di
fabbricare melodie, che consiglia Guido (<i>quod
ad cantum redigitur omne quod scribitur</i>). Esso
consisteva nel sottoporre alle note della scala
le vocali dell'alfabeto:
</p>

<div class="figcenter"><a id="fill-055b"></a>
  <img src="images/ill-055b.jpg" alt="" />
</div>

<p>
e nell'adattare al testo, che si voleva mettere in
<span class="pagenum" id="Page_56">[56]</span>
musica, le note corrispondenti alle vocali delle
sillabe. Giovanni Cottonio, commentatore di
Guido, ha il coraggio di chiamar le melodie
fatte con questo sistema «veramente belle».
</p>

<p>
Il canto a più voci conosciuto da Guido, che
egli chiama <i>Diafonia</i>, è quasi eguale all'organo
di Ubaldo, giacchè la sostituzione di quarte parallele
alle quinte non è alcun progresso per la
sensibilità dell'orecchio musicale di quei tempi.
</p>

<div class="blockquote">
<p class="title">
LETTERATURA
</p>

<p>
R. Schlecht — <i>Musica Enchiriadis.</i> Monatshefte für Musikgeschichte
VI (Berlino).
</p>

<p>
Hans Müller — <i>Hucbald's echte und unechte Schriften über
Musik</i>, Leipzig, 1885.
</p>

<p>
M. Falchi — <i>Studi su Guido Monaco</i> (1882).
</p>

<p>
A. Kiesewetter — <i>Guido d'Arezzo</i> (1840).
</p>

<p>
Angeloni — <i>Sopra la vita, le opere ed il sapere di Guido d'Arezzo</i>,
Parigi, 1871.
</p>

<p>
Brandi — <i>Guido Aretino</i>, ecc., Firenze, 1882.
</p>

<p>
Nelle opere di Kiesewetter ed Ambros vengono riportati
brani dell'<i>Organum</i> di <i>Hucbald</i>. Le opere di Ubaldo e
Guido sono pubblicate nei <i>Scriptores ecclesiastici de musica
sacra potissimum</i> di Gerbert, 1784.
</p>
</div>

<div class="chapter">
<h2 id="cap5">CAPITOLO V.
<span class="smaller">La musica mensurale
ed i precursori dei Fiamminghi.</span></h2>
</div>

<p>
Colla diffusione del canto a più voci si fece
sentire sempre più il bisogno di stabilire nella
musica un ritmo ed una misura, che non dipendessero
<span class="pagenum" id="Page_57">[57]</span>
più come nel canto gregoriano dalla
prosodia e dalla declamazione, ma che avessero
la loro ragione nella melodia stessa. Anche in
ciò l'istinto popolare diede un impulso alle
nuove teorie, giacchè non vi può esser dubbio
che le canzoni popolari del medio evo avevano
un ritmo musicale deciso. Oltre ciò, se quando
la musica era omofona, si poteva in certo modo
far a meno del ritmo stabilito, la difficoltà cresceva
nel canto a più voci e la mancanza ne
era più sensibile. Anche questa parte della
teoria musicale fu influenzata dalle tradizioni
greche, e la metrica greca (il <i>giambo</i> ᴗ —, ed il
<i>trocheo</i> — ᴗ) ne fu la base. Partendo dal principio,
che una sillaba lunga è eguale a due brevi,
si ottenne la divisione del tempo in tre parti, e
la <i>misura</i> era <i>perfetta</i> se divisa in tre parti;
<i>imperfetta</i> se in due parti o tempo pari: <span class="above">2</span>&#xfeff;&#8260;&#xfeff;<span class="below">1</span>, <span class="above">4</span>&#xfeff;&#8260;&#xfeff;<span class="below">2</span>.
Questa caratteristica, che in seguito secondo
l'uso del tempo si cercò giustificare col misticismo
medioevale della Trinità e del numero 3
perfetto, si mantenne per lungo tempo e solo
nel secolo XVI venne in onore anche il tempo
<i>pari</i>. Uno dei primi ad usarlo fu <i>Philippus de
Vitriaco</i> (Vitry) al quale si ascrivono anche le
<i>prolazioni</i>.
</p>

<p class="center">
( <span class="division"><span class="numerator">3</span><span class="denominator">3</span></span> = <span class="division"><span class="numerator">9</span><span class="denominator">8</span></span>, &nbsp;<span class="division"><span class="numerator">3</span><span class="denominator">2</span></span> = <span class="above">3</span>&#xfeff;&#8260;&#xfeff;<span class="below">4</span>, &nbsp;<span class="division"><span class="numerator">2</span><span class="denominator">3</span></span> = <span class="division"><span class="numerator">6</span><span class="denominator">8</span></span>, &nbsp;<span class="division"><span class="numerator">2</span><span class="denominator">2</span></span> )
</p>

<p>
Gli elementi della <i>mensura</i> erano in principio
la <i>longa</i> e la <i>brevis</i>, alle quali si aggiunsero in
seguito la <i>duplex longa</i> o <i>maxima</i> e la <i>semibrevis </i>.
<span class="pagenum" id="Page_58">[58]</span>
La <i>brevis</i> era l'unità e si chiamava <i>tempus</i>;
la sua durata era d'un batter della mano
(<i>tactus</i>). A questa si sostituì posteriormente la
<i>semibrevis</i> (una nostra battuta) divisa nel tempo
pari in <i>arsi</i> e <i>tesi</i> o due <i>minimae</i>. La divisione
nel tempo perfetto era la seguente:
</p>

<div class="figcenter"><a id="fill-058a"></a>
  <img src="images/ill-058a.jpg" alt="" />
</div>

<p>
Nel tempo imperfetto la <i>breve</i> era pari a <i>tre</i>
semibrevi ed il <i>punctum addictionis</i> (il nostro
punto) accresceva della metà il valore della
nota.
</p>

<p>
La notazione subì in seguito alle nuove teorie
pure una modificazione, dovendosi abbandonare
i neumi, che non indicano la durata e
sostituendovi la <i>nota mensuralis</i>. Essa differiva
poco dalla nota corale, che si era ormai venuta
trasformando dal punto dei neumi. Il valore
della <i>nota mensuralis</i> veniva fissato dalla
sua lunghezza e dall'esservi aggiunta l'asta verticale.
Le forme erano queste:
</p>

<div class="figcenter"><a id="fill-058b"></a>
  <img src="images/ill-058b.jpg" alt="maxima, longa, brevis, semi brevis, minima" />
</div>

<p>
<span class="pagenum" id="Page_59">[59]</span>
</p>

<p>
La questione se i neumi abbiano avuto altresì
significato ritmico non è del resto peranco
sciolta, quantunque sia probabile il contrario.
La <i>musica mensurata</i> che si serviva dei segni
della <i>plana</i> (neumi con segni quadrati sulle
linee) diede però loro anche un valore ritmico,
giacchè la <i>virga</i> del <i>cantus planus</i> corrispondeva
alla <i>longa</i>, il <i>punctus</i> quadrato in piedi alla <i>brevis</i>,
il punto obliquo alla <i>semibrevis</i>. Le canzoni
francesi si scrivevano ormai a questa maniera,
dalla quale si poteva rilevare con una certa
precisione il ritmo, tanto più che se corrispondevano
più note ad una sillaba, queste si aggruppavano
insieme.
</p>

<p>
Nuovi erano altresì i segni per il tempo, le
ligature ed i segni delle pause od aspetti. La
misura perfetta era segnata da uno o due
cerchi paralleli, l'imperfetta da un semicerchio
vòlto coll'apertura a destra; il cerchio tagliato
da una striscia nel mezzo indicava tempo doppiamente
celere; se al cerchio era aggiunto un
3, il tempo si duplicava. Le pause erano segnate
similmente alle nostre e si chiamavano <i>pausa</i>,
<i>semipausa</i>, <i>suspirium</i> e <i>semisuspirium</i>. Colle ligature
(<i>ligaturae</i>) si univano gruppi di note stringendole
secondo regole stabilite senza intervallo
l'una all'altra in modo da formarne figure,
donde il nome di <i>musica figuralis</i>, che fin oggi
si conserva.
</p>

<p>
Al principio del secolo XIV s'usava anche il
colore (<i>color</i>) per indicare il tempo. Quando
cioè alcune note nel tempo perfetto avevano
<span class="pagenum" id="Page_60">[60]</span>
valore imperfetto (terzine, note sincopate), allora
queste si segnavano col color rosso invece
del nero (<i>notulae rubrae</i>). In seguito si scrissero
queste note, per comodità, bianche (<i>cavatae</i>, <i>albae</i>)
donde derivarono poi le note bianche.
</p>

<p>
I primi mensuralisti non conoscevano ancora
il significato del tempo nel nostro senso della
parola (<i>Adagio</i>, <i>Allegro</i>, ecc.). Soltanto in seguito
vennero formandosi le regole della <i>Deminutio</i>,
<i>Augmentatio</i> e <i>Proportio</i>, che determinavano il
cambiamento di tempo partendo dall'unità (<i>integer
valor</i>). Queste sparirono poi un po' alla
volta, quando si introdussero in Italia verso il
milleseicento le denominazioni <i>Allegro</i>, <i>Adagio</i>,
ecc., che le resero inutili.
</p>

<p>
Finalmente è da notarsi che la quinta linea
del nostro sistema fu introdotta contemporaneamente
alla <i>musica mensuralis</i> e che da questo
tempo comincia l'uso delle <i>chiavi</i>, alle quali
preludiavano già la linea rossa e gialla e che
servivano alle trasposizioni senza cambiare
nella scrittura la posizione delle note nei toni
di chiesa (<i>chiavette</i>).
</p>

<p>
L'epoca della <i>musica mensuralis</i> si può stabilire
al secolo XIII. I più celebri mensuralisti,
dei quali ci sono conservati gli scritti, sono:
<i>Franco da Colonia</i> (XIII secolo), autore di un
trattato sulla <i>Musica et ars cantus mensurabilis</i>.
<i>Giovanni di Garlandia</i> (<i>Tractatus musicae mensurabilis</i>).
<i>Iohannes Cotton</i>, <i>Geronimo de Moravia</i>
(1260), che visse a Parigi; il celebre e dotto
<i>Giovanni de Muris</i> (1300), normanno, dottore
<span class="pagenum" id="Page_61">[61]</span>
della Sorbona ed il tanto vituperato <i>Marchetto
da Padova</i>, che visse in Verona ed insegnò poi
a Napoli (1270), autore di diverse opere, fra cui
il <i>Pomerium in arte musicae mensuratae</i>, opera
contenente pensieri ed osservazioni notevolissime
per quei tempi. Oltre ai meriti di questi
autori circa la musica misurata, spetta a loro
l'onore di aver stabilite le leggi dell'armonia,
fra cui il divieto delle quinte parallele e l'annoverare
la <i>terza</i> e la <i>sesta</i> fra le consonanze
(imperfette).
</p>

<p>
Anteriore alla musica <i>mensuralis</i> fu il <i>discanto</i>,
di cui si trovano le traccie ormai nel
secolo XII, e specialmente nel trattato del secolo
XII, conservato all'Ambrosiana, <i>Ad organum
faciendum</i>, e che derivò e fu un perfezionamento
dell'organo di Ubaldo. Per <i>discanto</i>, <i>déchant</i>
(doppio canto) che sembra esser stato in
uso primieramente in Francia, s'intende quel
canto a due voci, in cui una, il tenore (da <i>tenere</i>),
conteneva il canto fermo (<i>cantus firmus</i>, <i>cantus
prius datus</i>) e l'altra superiore, il <i>discanto</i>. Questo
era in principio di due specie: o le due
voci si movevano in unisono, ed il discanto
(la voce superiore) si staccava soltanto su alcune
note dall'altra sostituendo alla nota unisona
fioriture melismatiche (<i>fleurettes</i>) di libera
invenzione; oppure le due voci si movevano
in unisono e soltanto alle volte il discanto formava
la terza od altro intervallo del tenore.
</p>

<p>
Il principio fondamentale del discanto era il
movimento contrario delle voci, dunque un
<span class="pagenum" id="Page_62">[62]</span>
gran miglioramento in confronto dell'<i>organum</i>.
Una varietà in uso in Inghilterra era il <i>Gymel</i>
(<i>cantus gemellus</i>), d'origine antichissima, nel
quale predominavano le terze e seste.
</p>

<p>
Mentre l'organo non conosceva misura, il discanto
se ne serviva. Coll'andar del tempo
furono poi aggiunte alle due voci del discanto
una terza e quarta, donde il nome <i>duplum</i>,
<i>triplum</i> e <i>quadruplum</i>. Da questi modesti principi
derivò il contrappunto (<i>punctus contra
punctum</i>, <i>nota contra notam</i>) denominazione conosciuta
ancor a quei tempi, nei quali si distingueva
il <i>contrapunctus a mente</i>, <i>chant sur
le livre</i>, in uso al secolo XV, libera improvvisazione
del cantante, consistente in trilli, passaggi,
appoggiature sulla melodia del basso, ed
il <i>contrapunctus a penna</i> o scritto.
</p>

<p>
Nel <i>Compendium discantus</i> di Franco da Colonia
si trova ormai delineata la teoria primordiale
del contrappunto e questa durò quasi intatta
fino al secolo XV. L'uso di più di due
voci in un componimento rendeva impossibile
l'osservanza delle regole del discanto e del bordone,
giacchè non si poteva ragionevolmente
proseguire senza interruzione nel moto parallelo
o contrario ma bisognava combinarli. Perciò
tanto Franco da Colonia che Marchetto da Padova
raccomandano una certa libertà di movimento
e condotta delle voci ed essi riconoscono
l'importanza della terza e sesta come pure del
pedale (<i>punctus organicus</i>, <i>point d'orgue</i>).
</p>

<p>
Alla stessa epoca appartiene pure il <i>falso
<span class="pagenum" id="Page_63">[63]</span>
bordone</i> (<i>faux bordon</i>), del quale fa la prima
volta menzione <i>Guglielmo</i> monaco che lo dice
in uso specialmente presso gli Inglesi, specie
di canto a tre voci in sestaccordi, imitazione
dell'<i>organum</i> coll'aggiunta di una terza voce,
che raddolciva l'aspro effetto delle quarte parallele.
Il soprano o contralto aveva il canto
fermo, il tenore la quarta ed il basso la sesta.
Il bordone si chiamava falso, perchè il <i>cantus
firmus</i> invece di esser nel basso era nella voce
più alta, mentre il nome bordone si vuole spiegare
o dalla parola <i>bourdon</i>, appoggio, base,
bastone, o da <i>bourdonner</i>, ronzare (Pretorio). Il
falso bordone venne coll'andare del tempo a
perdere la forma originaria e significò una
specie di composizione a quattro voci in consonanze
senza misura che si usa ancor oggi. Da
ultimo facciamo memoria di un'altra specie di
canto chiamato <i>ochetus</i> (singhiozzo, sospiro) che
consisteva in brevi note con pause intermedie,
colle quali si accompagnava il canto fermo.
</p>

<p>
Colla ricchezza e varietà dei mezzi armonici
eransi pure sviluppate diverse specie di composizioni
sì sacre che profane come il <i>motetto</i>
(<i>motus brevis cantilenae</i>), che alle volte aveva
diverso testo nelle singole voci, il <i>rondello</i> (<i>rondellus</i>)
derivato dalla musica popolare e di stile
profano, la <i>cantilena</i> ed il <i>conduit</i> (<i>conductus</i>),
a tre e quattro voci su tema libero. L'uso della
<i>nota mensuralis</i> per queste specie di composizione
e specialmente per il Motetto ed il Rondello,
era una necessità, perchè le sillabe nelle
<span class="pagenum" id="Page_64">[64]</span>
diverse voci non hanno lo stesso valore, mentre
ciò era sempre nell'<i>organum</i>, discanto,
falso bordone ed anche di spesso nel <i>Conductus</i>.
Nel Rondello venne poi sviluppandosi la
forma del canone, di cui uno dei primi monumenti
che data circa dal 1240 coll'imitazione del
canto del cuculo è ancor oggi interessante.
Esso è conosciuto col nome di <i>Sommercanon</i> e
si dice fosse composto da Simone Fonsete, monaco
di Reading. Una composizione di tecnica
sì progredita presuppone una lunga pratica anteriore
ed è un nuovo argomento per l'asserzione
di Lederer circa la patria della polifonia.
La forma del canone per quanto artistica si
può del resto ritenerla nata dalla musica popolare
per l'uso del canto che si ripete periodicamente
nelle brigate (<i>rota</i>, <i>Rundgesang</i>), e
l'ultima origine si potrebbe forse cercarla nell'imitazione
dell'eco.
</p>

<p>
Ma colle nuove innovazioni cominciarono altresì
gli abusi dei cantanti e musicisti, contro
i quali gli scrittori dell'epoca scagliano improperi.
«O rozzezza e bestialità esclama Giovanni
de Muris, di ritenere un asino per un
uomo, una capra per un leone, una pecora per
un pesce, un serpente per un salmone, perchè
essi (i cantori) confondono consonanze con dissonanze
da non distinguere più le une dalle
altre». (<i>Summa musicae</i>). Così pure papa Giovanni
XXII proibisce l'<i>ocheto</i> e destina pedantescamente
gli intervalli permessi nella musica
a più voci nel servizio della chiesa.
</p>

<p>
<span class="pagenum" id="Page_65">[65]</span>
</p>

<p>
Eppure il valore e l'immensa importanza di
quei rozzi tentativi non sono da disconoscere,
giacchè fu da essi che derivò quel grandioso
sistema, su cui basa il nostro contrappunto e
la polifonia di un Bach e Händel. Noi non dobbiamo
dimenticare, che quello che a noi sembra
naturale e necessario, in quei tempi non lo
era, perchè non era ancora stabilito il sentimento
della tonalità, e l'accordo, base del nostro
sistema, non era conosciuto come tale. Egli
è perciò che noi ci imbattiamo in cose per noi
incredibili come nell'unione di due melodie di
tono diverso, barbaramente amalgamate, nell'unione
di testi sacri con testi profani e mondani
nelle diverse voci ed in altre enormità,
giacchè lo scopo era raggiunto se le voci si
univano in certe note e si combinavano in consonanze,
mentre tutto il resto poco importava.
</p>

<div class="blockquote">
<p class="title">
LETTERATURA
</p>

<p>
Coussemaker — <i>Histoire de l'Harmonie au moyen-âge</i>, Paris,
1882.
</p>

<p>
D.º — <i>L'art harmonique aux XII ième et XIII ième siècle</i>,
Paris, 1865.
</p>

<p>
Riemann H. — <i>Studien zur Geschichte der Notenschrift</i>,
Leipzig, 1878.
</p>

<p>
G. Iacobsthal — <i>Die Mensuralnotenschrift des 12. und 13.
Iahrhundertes</i>, Berlin, 1871.
</p>

<p>
Bellermann — <i>Die Mensuralnoten und Taktzeichen des 15,
und 16. Jahrhundertes</i>, Berlin, 1888.
</p>

<p>
P. Bohm — <i>Magistri Franconis Ars cantus mensurabilis</i>,
Trier, 1880.
</p>

<p>
Joh. Wolf — <i>Geschichte der Mensuralnotation</i>, Lipsia Breitkopf
u. Härtel 1905, 2. vol.
</p>

<p>
<span class="pagenum" id="Page_66">[66]</span>
</p>

<p>
V. Lederer — <i>Ueber Heimat und Ursprung der mehrstimmigen
Tonkunst</i>, vol. 1º, Lipsia-Siegel.
</p>

<p>
Williams C. F. — <i>The story of notation</i>, London W. Scott,
1903.
</p>

<p>
Gasperini Guido — <i>Storia della Semiografia musicale</i>, Milano,
Hoepli, 1905.
</p>

<p>
A. R. Hirschfeld — <i>Johann de Muris</i>, Leipzig, 1884.
</p>

<p>
I trattati dei mensuralisti e molte composizioni sono pubblicate
nell'<i>Art armonique</i> citata e nelle opere di Gerbert
e Coussemaker: <i>Scriptores de musica medii aevi</i>,
1863.
</p>
</div>

<div class="chapter">
<h2 id="cap6">CAPITOLO VI.
<span class="smaller">I Fiamminghi.</span></h2>
</div>

<p>
La Francia, dove primieramente si coltivò
l'arte polifonica, che ora si suole chiamare <i>ars
antiqua</i>, non seppe conservarne il primato, ed
in conseguenza delle guerre e lotte intestine il
culto della stessa venne ben presto a decadere.
L'eredità venne raccolta da una piccola nazione
limitrofa, l'Olanda ed i Paesi Bassi, che da umili
principî avevano saputo raggiungere coll'energia
e perseveranza un alto grado di floridezza,
estendere il loro commercio e fondare una delle
più celebri scuole di pittura.
</p>

<p>
In questo Stato ben ordinato, in cui la vita
municipale ed il principio d'associazione s'erano
potentemente sviluppati, la musica polifonica
corrispondeva alle idee nazionali e trovava il
<span class="pagenum" id="Page_67">[67]</span>
terreno più adatto per sorgere rigogliosa,
unendo quel popolo alle doti del popolo francese
la disposizione e la predilezione dell'alemanno
per la musica a più voci. L'ambasciatore
Lodovico Guicciardini parlando nella <i>Descritione
di tutti i Paesi Bassi</i> (Anversa, 1656) degli
Olandesi dice: «Questi sono i veri maestri
della musica e quelli che l'hanno ristaurata e
ridotta a perfezione, perchè l'hanno tanto propria
e naturale che huomini e donne cantan
naturalmente a misura con grandissima grazia
e melodia».
</p>

<p>
Da Dufay fino ad Orlando di Lasso l'Olanda
vide nascere più di cento musicisti, fra i quali
alcuni dotati di vero genio, moltissimi di grande
talento e quasi tutti dotti ed esperti nella teoria
musicale. E come doveva in seguito avvenire
di molti dei suoi celebri pittori, così anche i
suoi musicisti, ai quali era troppo angusta la
patria, si sparsero per gli altri paesi, diffondendo
la dottrina musicale e fondando celebri
scuole in Italia, in Francia, in Spagna e lasciando
negli archivi delle cattedrali e nelle biblioteche
le loro opere, che ancor oggi formano la nostra
ammirazione.
</p>

<p>
L'epoca degli Olandesi si suole dagli storici
dividere in più periodi e scuole. La più solita
divisione è quella della Messa di Tournay (1350),
il primo monumento conosciuto della musica
polifonica fiamminga, scoperto da Coussemaker,
fino a Dufay, da Dufay ad Okeghem, e da Okeghem
a Giosquino. La Messa di Tournay è
<span class="pagenum" id="Page_68">[68]</span>
scritta a tre voci e mostra già una sufficiente libertà
e naturalezza di condotta nelle parti ed
armonie non tanto dure. Il primo musicista
olandese del quale ci sono conservate alcune
composizioni è <i>Enrico di Zeelandia</i>; ma il padre
della polifonia olandese è <i>Guglielmo Dufay</i>, nato
in Chimay in Hennegau (1400?-1474), che fu
cantore a Roma, dove si conservano più Messe
di lui nella cappella vaticana. In queste si palesa
già un grande miglioramento in confronto
delle composizioni anteriori e quantunque le
armonie sieno spesso dure e strane ed il ritmo
ancora incerto, pure sembra destarsi in esse il
sentimento della melodia o almeno un barlume
di questa, come nel <i>Kyrie</i> della Messa <i>l'homme
armé</i>, che nella sua melanconica e semplice austerità
è ormai molto più di una combinazione
di intervalli messi assieme a caso come lo erano
molte delle composizioni polifoniche anteriori.
La condotta delle voci è naturale, l'arte del canone
ormai sviluppata e sono scomparse le
quinte parallele.
</p>

<p>
Lo stile di Dufay fu però assai influenzato
dall'<i>Ars nova Fiorentina</i>, della quale parleremo
più innanzi e dalle opere di <i>John Dunstaple</i>
(circa 1370-1453), che avea perfezionato la tecnica
dell'arte italiana ed applicatala alla musica
da chiesa.
</p>

<p>
Contemporanei a Dufay o di poco tempo posteriori
a lui sono <i>Egidio Binchois</i> (1400?-1460),
<i>Antonio Busnois</i> (1467) cantore alla corte di
Carlo il Temerario di Borgogna, autore della
<span class="pagenum" id="Page_69">[69]</span>
celebre Messa: <i>Ecce ancilla</i>, <i>Vincenzo Faugues</i>
ed altri molti.
</p>

<p>
Il primo dei compositori della seconda epoca
ed il più profondo per sapienza è <i>Giovanni
Okeghem</i>, nato nel 1430 (?) in Hennegau, morto
quale tesoriere nell'Abbazia di S. Martino in
Tours nel 1515. Egli è il primo che fa uso della
forma della libera <i>imitazione</i>, ciò che ebbe una
importanza immensa nella musica e diede origine
al canto a cappella, giacchè l'imitazione
si poteva fare su ogni intervallo e continuare
e tralasciare a volontà. Con lui, che fu chiamato
<i>princeps musicorum</i>, l'arte polifonica raggiunse
un alto grado e degenerò poi in artificio
smodato. I più complicati canoni <i>per augmentationem
et diminutionem</i> non gli bastano,
ma egli si studia di complicarli e renderne
più difficile l'esecuzione, facendone indovinar
l'entrata, sviluppando una parte dall'altra,
non segnando nè chiavi nè tono. Egli scrive,
p. e., una messa <i>ad omne tonum</i> con punti d'interrogazione
invece di chiavi, una messa <i>prolationis</i>
a due voci, dalle quali si devono cercare
le due altre secondo la differenza del
tempo e della prolungazione, un <i>garritus</i>, canone
a 36 voci, e simili stranezze. Questo sistema
artificioso, rimasuglio della scolastica e del
misticismo medioevale, restò per lunghi anni
in uso, e si cercava con divise cabalistiche di
dar la chiave dell'enigma. Alcune di queste, che
citiamo per curiosità, erano: <i>bassum quaere in
tenore in hypodiapente</i> — <i>exemplum dedi vobis ut
<span class="pagenum" id="Page_70">[70]</span>
et vos faciatis sicut et ego feci</i> — <i>qui sequitur me
non ambulat in tenebris</i> — <i>trinitatem in unitate
veneremur-canit more Hebraeorum</i> (alla rovescia) — <i>Clama
ne cesses</i> (ommettere gli aspetti) — <i>noctem
in diem vertere</i> (cantare le note bianche
col valore delle nere, ecc., ecc.).
</p>

<p>
Ma se Okeghem ed i suoi seguaci più di una
volta si perdettero in simili capricci, non si
deve però creder che le loro composizioni
fossero più il frutto di semplice calcolo che dell'ispirazione,
chè anzi alcune opere di Okeghem
non mancano di maestà ed armonia. Pari se
non maggiore di Okeghem è il suo coetaneo
<i>Giacomo Obrecht</i> (1430) d'Utrecht, morto nel
1505 di peste a Ferrara, che istruì Erasmo di
Rotterdam nella musica e che fu il più ispirato
di tutti i musicisti anteriori a Giosquino.
</p>

<p>
Più fama di tutti questi ebbe <i>Josquin des Près</i>,
(1450?-1521), Iodocus Pratensis, Giosquino del
Prato, oriundo di Fiandra (Cambray? S. Quintino?)
che fu cantore della cappella vaticana e
che visse alla corte di Ercole I di Ferrara e di
Lorenzo il Magnifico (1480), e posteriormente alla
corte di Luigi XII di Francia. Egli morì ai 27
Agosto 1521 a Condè, dove egli era prevosto del
capitolo. Il merito maggiore di Giosquino, <i>spirito
nuovo di virtù repleto</i>, come lo dice Baldassare
Castiglione, fu d'aver liberato la musica
dalle esagerazioni della scolastica, e d'averla
ridotta a maggior semplicità e bellezza.
Lutero diceva di lui, che mentre gli altri compositori
dovevano fare quello che volevano
<span class="pagenum" id="Page_71">[71]</span>
le note, egli faceva fare alle note quello che egli
voleva. Fra le sue opere (messe, motetti, salmi,
inni, canzoni, ecc.) molte possono ancora oggi
non solo interessare l'uditore come curiosità
storiche ma costringerlo all'ammirazione, come,
per esempio, la celebre Messa: <i>Herkules dux
Ferraræ</i>, lo <i>Stabat mater</i>, il grandioso <i>Miserere</i>
a cinque voci scritto pure per incarico di Ercole,
e più <i>Ave Maria</i>, dolcissime ed ispirate.
Che anche egli all'usanza dei suoi colleghi
qualche volta si perdè in ricercatezze e stranezze,
come quando scrisse, così racconta Baini,
un pezzo, in cui ogni parte cantava un testo
differente, oppure il motetto dedicato a Luigi
XII, col quale gli rammentava una sua promessa
(<i>Memor es verbi tui</i>), è cosa perdonabile
tanto più, che la Messa <i>laisse faire à moi</i>
sul tema la, sol, fa, re, mi (lascia fare a me) nata
da un simile capriccio, divenne una delle sue
più belle ed ispirate composizioni. Fra gli scolari
più noti di Giosquino ed i musicisti olandesi
posteriori a lui sino ad Orlando vanno nominati
<i>Jean Mouton</i>; <i>Nicolò Gombert</i>, autore di un
celebre <i>Pater noster</i>; <i>Clemens non papa</i>, autore
dei noti Motetti <i>Vox in Roma</i>, ed <i>O Crux
benedicta</i>; il maschio e potente <i>Pierre de la
Rue</i>, <i>Antonio Brumel</i>, ed <i>Eleazaro Genet</i> soprannominato
<i>Carpentrasso</i> dalla sua patria, cantore
di Leone X, del quale molti e molti anni si
eseguirono nella cappella Vaticana le celebri
Lamentazioni.
</p>

<p>
Schering ha tentato ultimamente di dimostrare
<span class="pagenum" id="Page_72">[72]</span>
che sino all'epoca di Giosquino la musica
non era soltanto vocale ma vocale ed istrumentale
insieme. A questa opinione l'inducono:
l'oltrepassare i confini naturali delle singole voci,
la mancanza d'ogni pausa per lunghi tratti, melismi
e colorature quasi impossibili per voci
umane, ecc. Schering chiama <i>Messa d'organo</i>
quella in cui il coro unisono eseguiva probabilmente
il <i>cantus firmus</i> (<i>l'Homme armé</i>, <i>Malheur
me bat</i>, ecc.) mentre l'organista suonava
le altre parti ed è innegabile, che la riduzione
della messa di Giosquino <i>l'homme armé</i>, dividendone
le parti quali messa d'organo, fa sparire
quasi tutte le difficoltà e rende accettabile
la tesi di Schering. Ma la questione non è del
resto risolta come ne rimangono insolute tante
altre circa la musica di quel tempo.
</p>

<p>
Ed ora prima di chiudere il capitolo degli
Olandesi ci resta di parlare dell'ultimo grande
rappresentante di quella scuola, che dopo di lui
doveva spegnersi per sempre. Ma alla guisa del
sole, che alla sera risplende di luce più viva
e calda, il tramonto dell'arte olandese fu più
splendido dell'epoca del maggior fiore. Questo
grande artista fu Orlando di Lasso, un genio,
che ha qualche cosa della grandiosità michelangiolesca
e che ci riempie di ammirazione e stupore
al pensare all'infinità delle sue opere di ogni
stile e dimensione, quasi tutte ispirate. <i>Orlando
di Lasso</i> nacque nel 1530 a Mons in Hennegau.
Il suo nome è <i>Roland de Lattre</i>, che egli cambiò,
perchè gli ricordava il triste spettacolo, a
<span class="pagenum" id="Page_73">[73]</span>
cui dovette essere presente nella sua infanzia,
quando suo padre come falso monetario fu messo
alla berlina con una catena di monete false al
collo (?). Egli fu istruito nella musica per la
sua bellissima voce e seguì a 16 anni Ferdinando
Gonzaga in Italia. A 21 anni divenne direttore
della Cappella di S. Giovanni Laterano.
Ritornato in patria per vedere i suoi genitori
prima della loro morte, non vi rimase a lungo
tempo. Insieme a Brancaccio viaggiò per l'Inghilterra
e la Francia e si fermò per alcuni anni in
Anversa. Di lì viene chiamato da Alberto V nel
1557 alla corte di Monaco, dove restò fino alla
morte (1594) in qualità di maestro di cappella,
interrompendo il lungo soggiorno con un viaggio
alla corte di Carlo IX in Parigi.
</p>

<p>
Il numero delle sue composizioni conservate
per la maggior parte nella biblioteca di Monaco
sorpassa le duemila, fra cui 51 Messe, 180 Magnificat,
780 Motetti, 2 Passioni, 429 Cantiones
sacræ, 233 Madrigali, ecc., ecc.
</p>

<p>
La caratteristica delle opere di Orlando è la
grandiosità e la profonda potenza espressiva.
A questa egli sacrifica persino la dolcezza e
l'armonia ed appunto in ciò sta la sua inferiorità
in confronto del Raffaello della musica,
Palestrina, che alla grandiosità ed espressione
seppe unire la perfezione della forma e dell'armonia.
Ad onta di ciò molte opere di Orlando
sono monumenti imperituri dell'arte musicale
e basti qui il nominare i suoi celebri Salmi penitenziali
ed i motetti, nei quali egli allargò la
<span class="pagenum" id="Page_74">[74]</span>
forma, introdusse nuovi elementi e si staccò
dallo stereotipo modello anteriore. La fama che
egli ebbe ai suoi tempi fu espressa nel verso:
<i>Est Ille Lassus, qui lassum recreat orbem</i>.
</p>

<p>
Dopo di lui l'arte olandese propriamente detta
decadde rapidamente. I componisti fiamminghi
si perdettero di nuovo in astruserie e puerilità
come quelle di esprimere i diversi sentimenti
con colori diversi delle note e come nella <i>Battaglia
di Marignano</i> e <i>le Cris de Paris</i> di Clement
Jannequin ed altri, in cui si voleva esprimere
colle voci fucilate, grida e cozzar di spade.
L'egemonia della musica doveva passare all'Italia,
che era chiamata a darle l'impronta
veramente artistica, la misura e la proporzione,
toglierle le durezze e diminuire le astrusità.
</p>

<p>
La storia della musica quale vera arte comincia
coll'epoca degli Olandesi. La musica anteriore
non si può ancora chiamar arte ma
piuttosto semplice scolastica tanto più che essa
era coltivata quasi esclusivamente dai dotti che
ne avevano fatto oggetto di studi più teoretici
che pratici. La caratteristica della musica dei
fiamminghi è la polifonia, il contrappunto semplice,
doppio e triplo. L'imitazione ed il canone
(chiamato allora <i>fuga</i>) si sviluppano e si perfezionano;
le voci formano un complesso ordinato
ed organico, quasi simbolo dell'indirizzo dei
tempi, favorevole alle corporazioni, le confraternite
e gilde.
</p>

<p>
Il pernio della maggior parte delle composizioni
olandesi è di solito un tema del canto
<span class="pagenum" id="Page_75">[75]</span>
fermo, ora una canzone popolare, rare volte un
tema di propria invenzione. Da questo si chiamavano
le composizioni, donde p. e. il nome
delle Messe, alle volte profanissimo, come <i>Adieu
mes amours</i>, <i>Mio marito mi ha infamata</i>, <i>fortuna
desperata</i>, <i>des rouges nès</i> e <i>l'homme armé</i>,
canzone provenzale che servì di canto fermo
a moltissimi musicisti. Quando la messa non
aveva nel tenore simili temi tolti dal rituale
o dalle canzoni, allora si chiamava <i>sine nomine</i>.
I temi venivano accorciati od allungati secondo
il bisogno, come pure si cambiava il valore
delle note, sicchè essi erano piuttosto visibili
e riconoscibili all'occhio che all'udito nell'intreccio
delle voci e nel cambiamento del tempo.
Non si creda però che il tema abbia grande
importanza, chè questa sta molto più nelle
parti create liberamente.
</p>

<p>
Il testo si scriveva di solito soltanto sotto le
prime note e si lasciava poi ai cantanti la divisione
del resto. Le opere degli Olandesi erano
scritte nella prima epoca ordinariamente a tre
poi a quattro, cinque e più voci. Esse sono
con probabilità quasi esclusivamente vocali e
soltanto nell'epoca della decadenza si usava
sostituire ad una o l'altra voce istrumenti di
solito a fiato. Alle note nere vengono sostituite
le bianche e si fa uso qualche volta del semitono,
che del resto di solito si ommetteva di
segnare perchè sottinteso. Gli accidenti erano
conosciuti ormai prima, giacchè se ne trova
menzione negli Antifonari dell'epoca Guidoniana.
</p>

<p>
<span class="pagenum" id="Page_76">[76]</span>
</p>

<p>
Col progresso dell'arte mostrandosi la rigida
diatonica del canto gregoriano insufficiente, si
trasponevano le tonalità e si adoperavano gli
accidenti, donde deriva la <i>musica ficta</i> (falsa,
finta) coi due sistemi <i>durum</i> e <i>molle</i>, a seconda
che il tono di chiesa era nella sua posizione
naturale o si trasponeva alla quinta superiore
o quarta inferiore, riducendo p. e. il tono misolidico
a dorico, il dorico a eolico ed innalzando
la settima, il <i>subsemitonum</i>.
</p>

<p>
Le opere della scuola Olandese anteriori ad
Orlando hanno però per noi con poche eccezioni
soltanto un interesse storico. Il motivo sta nel
nostro modo di sentire la musica affatto diverso
di quello dei secoli anteriori e soltanto in seconda
linea in quella certa durezza d'armonie
e mancanza di scorrevolezza, che è inerente alla
maggior parte delle opere fiamminghe. Il nostro
sistema era affatto sconosciuto ed ignota l'importanza,
il carattere e l'essere dell'accordo.
La differenza si potrebbe forse spiegare, dicendo,
che i Fiamminghi pensavano e sentivano la
musica orizzontalmente mentre noi la pensiamo
verticalmente. Allora si trattava cioè di
unire più voci distinte e diverse per melodia,
poco curandosi dell'accordo che ne risultava e
l'orecchio seguiva le singole voci. Manca una
legge musicale suprema alla quale si sottopongono
le voci, le quali anzi mantengono il loro
ritmo proprio tanto che in molte composizioni
polifoniche non si accordano neppure gli accenti
principali. Oggi invece l'importanza sta nell'armonia
<span class="pagenum" id="Page_77">[77]</span>
risultante dalle melodie combinate.
Se noi dunque leggeremo le opere di quei tempi
alla nostra maniera, sarà impossibile trovare
un punto di contatto con esse e non potremo
mai apprezzarle come lo meritano. Lo stesso
principio vale almeno in parte anche per il
maggior numero delle opere di Palestrina e successori.
Ma in queste oltre la maggiore sapienza
e padronanza dei mezzi sono altri elementi che
le avvicinano più ai nostri tempi. L'antico sistema
basato sulla scala melodica cede il posto
a quello dell'armonica, già preparato da Willaert
e Gabrieli ed ancor più dalla musica popolare.
</p>

<p>
Kretschmar osserva giustamente che quel
certo sentimento di poesia che però troviamo
anche nelle opere dei primitivi fiamminghi dipende
dai temi usati che o sono tolti o somigliano
alle canzoni popolari e che quelle opere
seguono la sorte delle tavole dipinte dai maestri
nordici del quattrocento delle quali possono
piacere le teste delle figure ma non il resto,
perchè goffo e mancante di misura.
</p>

<p>
Contemporaneamente allo sviluppo della musica
pratica venne perfezionandosi e formandosi
la teoria che prendeva gli esempi e formava le
regole sulle opere dei musicisti, abbandonando
l'antico ed ormai vieto sistema speculativo e
cercando di dar una guida utile allo studio della
musica e non una semplice esercitazione filosofica
e mistica. Già <i>Enrico di Zeelandia</i> avea tentato
di scrivere un trattato della composizione.
<span class="pagenum" id="Page_78">[78]</span>
Più pratico e chiaro è <i>Giovanni Tinctoris</i> di
Nivelles (?) nel Brabante, morto a Napoli nel
1511 (?), dove Ferdinando aveva istituito una
apposita cattedra per l'insegnamento della musica.
Egli fu autore di molti trattati, scritti in
latino chiaro ed arricchiti d'esempi tolti dalle
opere dei celebri musicisti dell'epoca. (<i>Liber de
arte contrapuncti</i> — <i>Terminorum musicae diffinitorium</i>.)
<i>Ugolino da Orvieto</i> (1400?), arciprete
in Ferrara, fu suo precursore e commentò con
acume d'idee e chiarezza il trattato di <i>Muris</i>.
Contemporaneo di Tinctoris fu <i>Franchino Gafor</i>
di Lodi (1451-1522) che insegnò musica a Milano
alla corte di Lodovico Sforza, uno dei più
grandi e profondi teorici del suo tempo, autore
del celebre trattato <i>pratica musicæ</i> (1496). Va
pur nominato <i>Pietro Aaron</i> toscano (1516) autore
del trattato <i>il Toscanello in Musica</i>, libro
chiaro, interessante e spigliato.
</p>

<p>
Uno dei più grandi teorici italiani di tutti i
secoli fu <i>Giuseppe Zarlino</i> di Chioggia, nato
nel 1517 (?), scolaro di Adriano Willaert, e successore
di Cipriano di Rore al posto di direttore
di cappella in S. Marco in Venezia. Più che per
le sue composizioni egli divenne celebre per le
sue opere teoretiche, fra le quali la maggiore
<i>Le istituzioni armoniche</i> (1562) fu più volte stampata.
Zarlino morì nel 1590. Anche egli, uomo
gentile e di carattere mite, ebbe a subire le critiche
dei musicisti invidiosi, e se le invereconde
invettive e le contese tutt'altro che accademiche,
che avevano avuto luogo fra Gafor e Spataro,
<span class="pagenum" id="Page_79">[79]</span>
Burci e Ramis Pareja (1440), non si ripeterono,
fu tutto merito suo e non del suo accanito
avversario Vincenzo Galilei, padre di Galileo.
Soltanto con lui venne a sparire l'aborrimento
della terza nell'accordo di chiusa e si ritennero
definitivamente come consonanze la terza e la
sesta.
</p>

<p>
Fra i teorici tedeschi (<i>Adam de Fulda</i>, <i>Virdung</i>,
<i>Agricola</i>, ecc.) il maggiore di tutti è <i>Henricus
Loritus</i> detto <i>Glareanus</i>, nato nel 1488 a Glarus
in Svizzera, autore del celebre <i>Dodekachordon</i>
ricco di esempi e di notizie biografiche († 1563).
</p>

<div class="blockquote">
<p class="title">
LETTERATURA
</p>

<p>
Kiesewetter — <i>Ueber die Verdienste der Niederländer</i>, Amsterdam,
1829.
</p>

<p>
E. van der Straeten — <i>La musique aux Pays-Bas avant le
XIX siècle</i>, Bruxelles 1872 e seg., 8 volumi.
</p>

<p>
F. H. Haberl — <i>Wilhelm du Fay.</i> Leipzig, Vierteljahreschrift
für Musik.
</p>

<p>
John Stainer — <i>Dufay and his contemporains</i>, London, 1898.
</p>

<p>
Brenet — <i>Jean de Okeghem</i>, Paris, 1893.
</p>

<p>
W. Baümker — <i>Orlandus de Lassus</i>, Freiburg, 1878.
</p>

<p>
A. Sandberger — <i>Beiträge zur Geschichte der bayrischen Hofkapelle
unter Orlandus Lassus</i>, 2 vol., Lipsia, 1891-95.
</p>

<p>
A. W. Fritsche — <i>Glarean</i>, Frauenfeld, 1890.
</p>

<p>
Riemann H. — <i>Zerlino als musikalischer Dualist.</i> Vol. XIII
delle <i>Mittheilungen für Musikgeschichte</i>.
</p>

<p>
Wagner P. — <i>Geschichte der Messe.</i> I Theil bis 1600, Lipsia,
1913.
</p>

<p>
Composizioni fiamminghe contengono:
</p>

<p>
Fr. Commer — <i>Collectio operum musicorum batavorum.</i> 12
volumi (1840-1857).
</p>

<p>
R. I. van Maldeghem — <i>Trésor musical, collection de musique
sacrée et profane des anciens maitres belges</i> (1865 e
seguenti).
</p>

<p>
<span class="pagenum" id="Page_80">[80]</span>
</p>

<p>
Gli ultimi volumi dei <i>Denkmäler der Tonkunst in Oesterreich</i>
(Vienna, Artaria, 1900 e seg.) contengono una scelta
di opere fiamminghe tratte dai celebri Codici del Capitolo
di Trento ora a Vienna.
</p>
</div>

<div class="chapter">
<h2 id="cap7">CAPITOLO VII.
<span class="smaller">Le canzoni popolari. Trovatori e Minnesänger.</span></h2>
</div>

<p>
Mentre nella quiete dei monasteri e nelle
stanze dei dotti si studiavano i canoni della teoria
musicale e si cercavano nella filosofia ed
astronomia le ragioni degli stessi, mentre la polifonia
nasceva da rozzi principi e si dibatteva
fra le pastoie scolastiche, il popolo poco si curava
di tutti questi studi e cantava come sempre
aveva cantato a seconda dell'estro e dell'ispirazione
del momento. Egli non pensava nè
a musica <i>mensurata</i> nè all'<i>organum</i> nè ad altro,
ma coll'istinto naturale precedeva la scienza e
le somministrava il materiale primo, che essa
poi riduceva a regole. La musica dotta si perdeva
in astruserie, ma il popolo poetava e cantava
canzoni, che già portavano l'impronta di
vere melodie. Chi gliele insegnava? Nessuno lo
sa; esse sorgevano senza che alcuno ci pensasse,
si replicavano e si tramandavano di generazione
in generazione. «La musica come tutte le arti
usciva di chiesa per farsi profana; s'inebriava
<span class="pagenum" id="Page_81">[81]</span>
un cotal poco dell'aria aperta, tastava le belle
villane e diceva fioretti alle gentildonne, ballonzolava
per le piazze, per le sale e per le
corti» (Carducci).
</p>

<p>
Le notizie sulle canzoni popolari più antiche
sono scarsissime per tutte le nazioni ma in
special modo per l'Italia. Ma ciò non può affatto
servir di prova che l'Italia non abbia avuto
al pari delle altre nazioni canti popolari anche
nei secoli lontani del Medio Evo, mancando ogni
motivo per simile credenza, ma è piuttosto da
ascriversi al caso, alle condizioni del paese
stesso. Le continue invasioni, le guerre, il formarsi
della lingua volgare dal latino plebeo vi
ebbero certo influenza. Nè è escluso che questo
buio si rischiari se si faranno studî diligenti,
i quali pur troppo ancora mancano del tutto
per la parte musicale.
</p>

<p>
Uno dei primi monumenti della poesia popolare
italiana cantata, quantunque non nella
forma che ci resta, pare sia il canto delle scolte
Modenesi del 924 o 899: <i>O tu qui servas</i> scritto
in neumi. Forse appartengono pure alla poesia
popolare i Canti dell'Anonimo genovese sulla
vittoria di Lajazzo (1294) e senza dubbio la ballata
sull'Assedio di Messina del 1282, riportata
in parte dal Villani: <i>Deh, com'egli è gran pietate</i>
ed una cantata a Reggio nel 1243 <i>Venuto è
'l lione</i>, come pure altri canti storici e religiosi
ed alcuni Lamenti o <i>Lai</i> del Milledugento.
</p>

<p>
Tutte queste poesie popolari o divenute tali
si cantavano perchè la vera canzone popolare
<span class="pagenum" id="Page_82">[82]</span>
è indissolubile dal canto. In due codici vaticani
trovasi allato delle poesie di Lemmo Orlandi
l'osservazione: <i>et Casella diede il suono</i>, quel
Casella del quale Dante parla nel <i>Purgatorio</i>
(II, 112) e sotto una poesia di Lapo degli Uberti
«<i>secondo la melodia di Mino d'Arezzo</i>». Il popolo
cantava ora da sè ora adattava ai suoi
canti componimenti intieri della poesia colta
p. e. la ballata di Dante <i>Per una ghirlandetta</i>
che esiste in due lezioni alquanto diverse certo
per le esigenze del canto.
</p>

<p>
Considerando il genere della poesia non è
presumibile che queste fossero vere canzoni
popolari ma non è improbabile che le melodie
fossero popolari e note. Nel <i>Decamerone</i> di Boccaccio
sono assai numerosi i passi dove si
parla di canzoni e storie che si cantavano a voci
sole o con accompagnamento di liuto, viola,
ribeca, ecc. I <i>cantori a liuto</i> che si distinguevano
dai <i>cantori a libro</i>, coltivavano certo di preferenza
la musica popolare come lo dice il loro
nome in confronto degli altri, i dotti, che cantavano
e suonavano col libro. Affinità colla
musica popolare hanno le Canzoni di <i>Franco
Sacchetti</i>, il celebre novelliere (1330) che si cantavano
con melodie dell'autore stesso, o di
altri come si può arguire dalle soprascritte alle
sue poesie (p. e. <i>Francus dedit sonum</i> oppure
<i>fatta per altrui</i>). La sua nota canzone: o vaghe
montanine pastorelle, Donde venite sì leggiadre
e belle? si cantava e suonava a liuto ed egli
fa cantare «un fabbro il Dante come si canta
<span class="pagenum" id="Page_83">[83]</span>
uno cantare (Nov. CXIV) ed un asinajo
canta il libro di Dante (Nov. CXV)».
</p>

<p>
Molto diffuse erano pure le canzoni cosidette
giustiniane dal loro autore <i>Leonardo Giustiniani</i>
(1388), erudito procuratore di S. Marco
nelle terre della Repubblica, dilettante di musica
«alla quale mi trae, come scrive, la natura
stessa, che mi guidò per facile via al pieno
possesso d'ogni musica, non il volere». Che
fossero note e ricercate lo mostra il fatto che
il duca di Milano Sforza incaricò il suo ambasciatore
a Venezia di raccogliere «tutte le canzoni
de domino Leonardo Iustiniano, che sieno
belle e le note del canto per intendere l'aere
venetiano». Musica popolare erano i <i>cantari</i>,
eseguiti dai cantastorie con accompagnamento
di liuto e viole, di carattere narrativo in strofe
da cantare tutte su di una stessa melodia ed
in certe città c'erano persino luoghi destinati
ai <i>canterini</i> o <i>cantimpanchi</i> p. e. in piazza di
S. Martino a Firenze, come pure le <i>frottole</i> originarie,
disordinate nel metro e da distinguersi
dalle posteriori. Antonio Squarcialupi, che troveremo
ancora, coetaneo ed amico di Giovanni
dei Medici, era di solito il musicista delle frottole,
che si cantavano la festa di S. Giovanni
alle radunanze all'aperto o nei palazzi da liete
brigate, delle quali Giovanni dei Medici era
l'anima.
</p>

<p>
Alla musica e canzone popolare appartengono
finalmente le <i>Canzoni dei Battuti</i> e le <i>Laudi
medioevali</i> nate col movimento religioso dell'Umbria
<span class="pagenum" id="Page_84">[84]</span>
nell'anno dell'Alleluja (1233). Molte
di queste ci sono conservate nel testo ed alcune
anche nella melodia (bibl. Magliabecchiana).
Fra i poeti di Laudi è da nominarsi <i>Jacopone
da Todi</i>, il giullare di Dio, il supposto autore
dello <i>Stabat Mater</i>, <i>Feo Belcari</i>, <i>Lucrezia Tornabuoni</i>,
madre di Lorenzo dei Medici e <i>Lorenzo</i>
stesso. Le melodie sono simili a quelle del
canto gregoriano e delle sequenze ma vi sono
ormai uniti altri elementi profani o la melodia
è tolta intieramente da qualche canzone popolare
nota. Così si cantava la lauda di Belcari:
<i>Chi non cerca Gesù con mente pia</i> secondo la
canzone rammentata da Boccaccio: <i>Chi guasta
l'altrui cose fa villania</i>, l'altra: <i>o vaghe di Gesù,
o verginelle</i> secondo la canzone di Sacchetti già
citata: <i>o vaghe montanine pastorelle</i>, ecc.
</p>

<p>
Questo sistema non aveva allora nulla di
sconveniente e Gerolamo Savonarola lo favoriva
anzi per diffondere sempre più le laudi, ciò che
riuscì tanto bene, che Alessandro d'Ancona
riporta nel suo libro: <i>La poesia popolare in Italia</i>
il primo verso di più di duecento canzoni popolari
del secolo XV e XVI citate nelle raccolte
di Laudi spirituali.
</p>

<p>
Affini alle canzoni popolari sono pure le <i>maggiolate</i>
ed i <i>canti carnascialeschi</i>. Il Lasca che
ne fece una edizione (1559) così ne parla: «Il
primo canto o mascherata che si cantasse in
questa guisa era di uomini, che vendevano berriquocoli
e confortini: composta a tre voci da
un certo Arrigo tedesco, maestro allora della
<span class="pagenum" id="Page_85">[85]</span>
cappella di S. Giovanni, e musico in quei tempi
reputatissimo. Ma dopo non molto ne fecero
pur a quattro e così di mano in mano vennero
crescendo i compositori così di note come di
parole». I poeti sono Lorenzo dei Medici, Jacopo
Nardi, Dovizio Bibbiena, ecc.; i compositori:
il Tromboncino, Arrigo Tedesco (Heinrich
Isaak), Agricola, ecc. I canti carnascialeschi
pubblicati recentemente da Masson sono quasi
tutti a quattro voci e constano di due parti,
una in tempo pari, l'altra in dispari ed arieggiano
lo stile popolaresco se non veramente il
popolare.
</p>

<p>
Di grande importanza per la canzone popolare
italiana e la musica popolare in genere
sono finalmente le numerose composizioni di
liuto, molte delle quali come appare e dai titoli
che portano e ancor più dal carattere della musica
stessa sono trascrizioni di canzoni o danze
popolari. La ricostruzione dell'originale non
presenta le stesse difficoltà che per le canzoni
che servivano da canto fermo nelle composizioni
polifoniche, perchè queste sono quasi
sempre cambiate nel ritmo ed anche nella linea
melodica, mentre le canzoni e danze per liuto
mantengono anche per l'impossibilità di riprodurre
l'intreccio delle voci e perchè appartenevano
più alla musica di divertimento che alla
dotta, molto più fedelmente ed il ritmo e la
melodia. Finalmente dipendono in certo riguardo
dalla musica popolare anche le posteriori
<i>villanelle</i> e <i>frottole</i>, perchè per quanto concepite
<span class="pagenum" id="Page_86">[86]</span>
nello stile polifonico esse hanno pure degli elementi
che non troviamo nella musica dotta e
che derivano dall'influenza inconscia della musica
popolare.
</p>

<p>
Ad onta di tutto ciò non è improbabile che la
poesia e musica popolare sia stata più diffusa
nei paesi nordici che nell'Italia, perchè la canzone
deriva in ultima linea dalle Sequenze della
Chiesa d'origine germanica, che in Italia furono
sempre accettate a malincuore e delle quali
soltanto cinque furono riconosciute dalla Chiesa.
Nè è da dimenticarsi che i canti latini rimasero
sempre inintelligibili ai popoli non romani,
per cui era naturale che essi cercassero crearsi
una poesia e musica popolare propria. Altri
motivi che valgono ancor oggi sono da cercarsi
nel carattere del paese e della nazione stessa.
</p>

<p>
Maggiori notizie ci sono conservate sulla canzone
e musica popolare dei paesi nordici. Tacito
racconta che i Germani cantavano inni al
loro dio Tuisco e che tanto questi che i Bretoni
ed i Galli avevano già nei più remoti secoli
bardi, specie di rapsodi, che cantavano le gesta
degli eroi nazionali accompagnandosi coll'arpa
od altro strumento.
</p>

<p>
Tutti questi canti, che si dice abbia fatto raccogliere
Carlo Magno, sono andati perduti, nè
si possono chiamare canzoni popolari i pochi
frammenti conservatici sulla battaglia di Fontenay
(842) o sulla vittoria di Clotario II sui
Sassoni (662) in versi latini, scritti senza dubbio
da qualche monaco. Una vera canzone popolare
<span class="pagenum" id="Page_87">[87]</span>
sembra invece essere il <i>lied</i>: <i>Einen Kuning
weiss ich</i> del 882. Altre canzoni popolari
vennero indirettamente formandosi dai canti
della chiesa e specialmente dalle frasi melodiche
del <i>Kyrie eleison</i>, che erano le uniche che
venivano intonate anche dal popolo in chiesa.
Come dalle <i>iubilationes</i> dell'Alleluja s'erano formate
le sequenze, nacquero dai melismi del <i>Kyrie
eleison</i> canzoni popolari con testo tedesco che si
dicevano <i>Leise</i> (corruzione di <i>Kyrie eleison</i>).
</p>

<p>
Molte notizie su canzoni popolari profane e
parte del testo di queste ma nessuna melodia
contiene <i>la cronaca di Limburgo</i>, un manoscritto
del secolo decimoquarto. E che qui si
trattava di vere canzoni popolari lo dicono in
modo più che esplicito questi due passi della
cronaca:
</p>

<p>
«In quel tempo (1531) si cantava nelle terre
tedesche una canzone, che si poteva fischiare e
trombettare a diporto d'ognuno. — Un monaco
degli Scalzi lebbroso ed impuro faceva allora
(1374) sul Meno le più belle canzoni; e tutti le
cantavano volentieri e le fischiavano ed era un
gran piacere a sentirle».
</p>

<p>
Una raccolta preziosa di canti popolari contiene
il <i>Locheimer Liederbuch</i> del 1452, le di cui
canzoni sono senza dubbio molto più antiche.
Fra le 41 canzoni di questo libro vi sono vere
perle melodiche, fresche ed espressive, con
movimento ritmico svariato, sentimento e semplicità
affettuosa. Alcune sono a tre voci di
condotta naturale e correttissima ed in esse
<span class="pagenum" id="Page_88">[88]</span>
già si palesa decisamente il sentimento della
musica dotta ancora ligia alle tonalità di chiesa.
</p>

<p>
Alla diffusione delle canzoni pensava l'infinita
coorte medioevale dei musicanti girovaghi
e cantastorie, gente abbietta disistimata, specie
di straccioni ed istrioni, che giravano di terra
in terra, cantando ed accompagnandosi con pifferi,
arpe, rote, cornamuse ed altri strumenti,
scacciati da per tutto e chiamati e pagati viceversa
ai balli, alle nozze, ai funerali; privi di
diritti, malmenati e taglieggiati. Soltanto coll'andare
del tempo venne a cessare l'istinto
nomade di questa gente e si fondarono confraternite
e gilde con statuti e diritti proprî. La
prima di queste fu quella di S. Nicolò di Vienna
(1288) a capo della quale stava il re dei pifferari
con statuto e giurisdizione propria e che
durò fino al 1782.
</p>

<p>
Nel secolo XV vennero poi formandosi nella
Germania le istituzioni dei pifferari di città,
che durarono fino al secolo scorso e che sono
le antenate delle bande civiche. In Francia simili
associazioni prosperarono pure e già nel
1295 abbiamo notizia d'un <i>Jean Charmillon</i> nominato
da Filippo il Bello a <i>roy des menestriers</i>.
Nel 1330 fu poi fondata la <i>Confrèrerie
de St. Julien des menestriers</i>, i di cui membri
abitavano tutti in una contrada e dipendevano
dal <i>roy</i>, persona influente, l'ultimo dei quali fu
Jean Pierre Guignon, <i>roy des Violons</i> (secolo
XVIII).
</p>

<p>
Tutte queste associazioni erano non solo conseguenza
<span class="pagenum" id="Page_89">[89]</span>
dello spirito dei tempi ma ancor più
del bisogno di trovare nell'unione una difesa
contro la mancanza di ogni diritto. Tali confraternite
non esistevano in Italia, perchè la
natura italiana è aliena a simili associazioni
e perchè la posizione sociale dei suonatori
non era così meschina come negli altri paesi.
Qualche cosa di simile troviamo però in Firenze,
dove già nel 1292 e 1298 esistevano suonatori
di tromba (<i>tubatores</i>) e cennamellari,
stipendiati dalla Signoria, che dovevano abitar
insieme in San Michele. Il loro compito era
d'escire dalla città «<i>in exercitum vel cavalcatam</i>
e d'intervenire nelle solennità del Comune <i>facendo
maitinatas</i>». In seguito vi si aggiunsero
suonatori di piffero, bombarde e cornette. Simili
notizie troviamo negli Statuti della città
di Pisa, Arezzo, ecc. A Perugia venivano stipendiati
nel secolo XV musicisti poeti detti
<i>Canterini</i>, che dovevano cantare ed accompagnare
canzoni alle mense dei Priori e sulle
piazze.
</p>

<p>
Noi abbiamo veduto l'influenza delle nuove
idee del Cristianesimo sulla musica medioevale.
Quando l'Europa meridionale non fu più agitata
dalle immigrazioni barbare e si vennero
formando regni stabili e fiorenti, anche l'arte
risorse e si destò un novello sentimento di vita.
Le Crociate, la Cavalleria, sorta nel secolo XI,
le romanzesche guerre, gli amori il culto della
donna non potevano a meno di trovare un'eco
nella musica, che coi suoni richiamava alla
<span class="pagenum" id="Page_90">[90]</span>
memoria dei cavalieri i lontani lidi dell'Oriente,
le ardite gesta dei caduti, le parole di
amore delle dame del cuore.
</p>

<p>
La poesia e musica dei trovatori, la <i>gaya
scienza</i>, ebbe la sua culla nella ridente Provenza
alla corte dei conti di Tolosa e Barcellona.
Primi fra i trovatori (<i>arte de trobar</i>) dei
quali esiste memoria, furono <i>Guglielmo di Poitiers</i>
(1087-1127), <i>Peirol</i> (1169-1220?), re <i>Thibaut
di Navarra</i> (1201-1254) ed il celebre <i>Adam de la
Halle</i>, il gobbo di Arras (1240). Fra i molti generi
di poesia e musica provenzale ricordiamo
la canzone, la tenzone, il <i>lays</i>, il <i>rondeau</i>, l'<i>alba</i>,
la <i>serena</i>, la <i>serventese</i>, il <i>plan</i> (pianto, lamento),
la ballata, l'<i>estampida</i>, ecc., quasi tutti di soggetto
amoroso.
</p>

<p>
Colla poesia di moltissime canzoni provenzali
ci restò pure conservata la musica, scritta
in neumi (<i>nota corale</i>) sulle linee anche dopo
l'introduzione della <i>nota mensurata</i>, la quale
non era necessaria, perchè il ritmo era dato
dalla poesia, che non conosceva che il metro
di due sillabe (trocheo e giambo) e ben raramente
faceva uso del dattilo ed anapesto di
tre sillabe. Le trascrizioni più in uso delle
canzoni provenzali sono poco atte a rendercele
simpatiche, ciò che dipende dalla maniera
sbagliata di leggerle. Ora che finalmente si
comprese, che la notazione non è la mensurale
ma che le note quadrate ed i neumi corrispondono
alle note corali, le goffe melodie di prima
si trasformano in vivaci canzoni ritmiche di
<span class="pagenum" id="Page_91">[91]</span>
ben altro effetto. Uno dei primissimi monumenti
è un <i>Estampida</i> di <i>Rambaut de Vaqueiras</i>
(circa 1195) gentile e melodica. Nè i venti
canti del racconto del secolo XIII, <i>Aucassin et
Nicolette</i>, su una melodia che si replica, non
sono senza qualche pregio anche per noi. In
complesso anzi le melodie dei primi trovatori
sono più spontanee di quelle dei posteriori,
nelle quali l'artificio e la preoccupazione di
trovare una melodia interessante e bizzarra nei
melismi e nelle fioriture sono palesi.
</p>

<p>
I trovatori appartenevano di solito alla classe
nobile e non cantavano le loro composizioni,
ma le facevano eseguire dai <i>Jongleurs</i> (ioculatores)
e <i>Menestrels</i> (ministeriales) suonatori e
cantanti girovaghi di professione.
</p>

<p>
La poesia e musica provenzale di Francia
passò in Italia alle corti di Monferrato, Ferrara,
ecc., dove essa però non seppe mai raggiungere
quel grado di popolarità e diffusione
che aveva in Provenza. Quantunque non ci
sieno conservate composizioni dei trovatori e
poeti italiani della scuola siciliana e napoletana,
è probabile, anzi sicuro, che molte canzoni
si cantavano. Il nuovo sviluppo della poesia
italiana con Cavalcanti e Guinizelli ed ancor
molto più con Dante e Petrarca indirizzarono
però l'arte ad altri ideali troppo diversi da quelli
della poesia e musica provenzale.
</p>

<p>
Molta attinenza coi trovatori provenzali hanno
invece i <i>Minnesänger</i> di Germania quantunque
la diversità nazionale sia assai palese. Difatti
<span class="pagenum" id="Page_92">[92]</span>
mentre la poesia provenzale era semplicemente
amorosa e l'amore vi si mostra piuttosto
sotto le forme della galanteria che come
un profondo e vero sentimento passionale, la
poesia dei <i>Minnesänger</i> innesta al culto della
donna quello di Maria ed il sentimento della
natura, purificandosi da ogni pensiero di sensualità.
Oltre a ciò mentre i trovatori provenzali
davano eguale o maggiore importanza alla
composizione musicale che alla poesia, i <i>Minnesänger</i>
non erano cantori nel vero senso ma
piuttosto rapsodi, pei quali il metro e la declamazione
erano più importanti della melodia.
</p>

<p>
L'epoca avventurosa degli Hohenstaufen fu
quella del fiore dei <i>Minnesänger</i>. I principali
fra questi, alcuni dei quali vengono nominati
come presenti alla lotta dei cantori alla Wartburg,
se pure essa ebbe mai luogo (1207),
sono <i>Wolframo d'Eschenbach</i>, l'autore dei poemi
del Parcival e Titurel, <i>Goffredo di Strassburgo</i>,
(1210), il poeta del Tristano, <i>Gualtiero di Vogelweide</i>
(1160?), <i>Tannhauser</i> (1270?), <i>Enrico
Meissen</i> detto Frauenlob, che le donne di Magonza
per rendergli grazie delle sue canzoni in
loro onore portarono alla tomba (1318), <i>Osvaldo
di Wolkenstein</i> (1387), il primo, che alle sue canzoni
unisce vere melodie, mentre quelle dei
suoi antecessori somigliavano piuttosto a declamazioni
cadenzate ed alle salmodie del canto
gregoriano.
</p>

<p>
La musica dei <i>Minnesänger</i> mostra una certa
differenza con quella dei Trovatori, perchè la
<span class="pagenum" id="Page_93">[93]</span>
poesia tedesca ha il ritmo sillabico e non quello
degli accenti, donde deriva una maggior varietà,
perchè si potevano cambiare gli accenti. I provenzali
cercavano di ovviare alla monotomia
coll'introdurre nella loro musica una quantità
di melismi, ciò che non era che un ripiego di
varietà.
</p>

<p>
Con Osvaldo la poesia dei <i>Minnesänger</i> decade
celermente e va a finire coi <i>Maestri cantori</i>,
che durarono sporadicamente fino al secolo
scorso (1839). La poesia dei <i>Maestri cantori</i>
non ha più nulla di elevato e non è che
un miscuglio di trivialità e pedanteria, che ben
s'addiceva ai membri di quelle società, che
erano o fabbri o ciabattini e simili. L'unico
Maestro cantore, che si eleva sopra gli altri per
una certa lepidezza ed originalità fu <i>Hans Sachs</i>,
il cantore ciabattino di Norimberga (1484-1576),
autore d'una quantità di azioni carnevalesche,
ad altre opere.
</p>

<p>
Scopo dei <i>Maestri cantori</i>, uniti in corporazioni
speciali con privilegi e diritti era il culto
della canzone di carattere religioso. Il testo delle
canzoni era quasi sempre tolto dalla Sacra
Scrittura. Le melodie erano affini a quelle del
canto corale ma deturpate da cambiamenti e
non avevano alcuna relazione col testo. Esse
portavano nomi stabili scelti fra i più barocchi
e strani, p. e. il tono rosso, azzurro, sanguigno,
delle scimmie, del cane da tasso grasso, ecc. La
pedanteria più ridicola presiedeva alle sedute
periodiche dei Maestri che coprivano cariche
<span class="pagenum" id="Page_94">[94]</span>
diverse. Le regole erano contenute nella cosidetta
<i>Tabulatura</i>.
</p>

<p>
Gli strumenti coi quali i Trovatori, i <i>Minnesänger</i>
solevano accompagnare i loro canti ed i
menestrelli e musicanti girovaghi eseguivano
le loro musiche sono assai numerosi e diversi.
Una enumerazione quasi completa è contenuta
in una poesia del <i>Roy di Navarra</i>, riportata
da Forkel nella sua <i>Storia della musica</i> (Vol. IIº,
pag. 747). Noi dobbiamo contentarci di nominare
i principali. Fra gli strumenti a corda predominavano
l'arpa, il liuto, la chitarra, la teorba,
il mandolino. Molto diffusa era la <i>vielle</i>, specie
di viola a cinque corde (<i>sol, re, <span class="over">sol</span>, <span class="over">re</span>, <span class="overdb">re</span></i>), che si
suonava coll'arco senza ponticello (donde il
<i>bourdon</i>), la <i>rota</i>, specie di violino, la <i>ribecca</i>,
il <i>ribecchino</i>, la <i>giga</i> d'origine araba ed introdotta
dopo le Crociate. In Germania usavasi
pure il <i>Trumscheit</i>, <i>tromba marina</i>, specie di
monocordo in forma di un lungo cassetto risonante
con una corda da toccarsi coll'arco,
che può chiamarsi l'avo del contrabasso. Altri
strumenti di questi secoli erano il <i>salterio</i> da
suonarsi col plettro, l'<i>organistro</i>, strumento a
manovella, la <i>fiedel</i> e <i>viole</i> di ogni specie, tutte
senza ponticello; fra gli strumenti a fiato di
legno: <i>flauti</i> lunghi di più specie da suonarsi
come i nostri clarinetti, <i>flauti traversieri</i>, <i>corni
ritorti</i>, <i>cornamuse</i> (<i>calamus</i>) <i>bombarde</i> e <i>cornetti</i>
(<i>Zinken</i>) — fra gli strumenti di metallo: trombe
e tromboni (i nostri corni sono di molto posteriori).
</p>

<p>
<span class="pagenum" id="Page_95">[95]</span>
</p>

<div class="blockquote">
<p class="title">
LETTERATURA
</p>

<p>
A. D'Ancona — <i>La poesia popolare italiana</i>, Livorno, Vigo 1878.
</p>

<p>
Carducci — <i>Cantilene e ballate, strambotti e madrigali nei
secoli XIII e XIV</i>, Pisa, Nistri, 1871.
</p>

<p>
— <i>Musica e poesia.</i> Saggi letterari, Livorno, 1860.
</p>

<p>
Gaspary — <i>Storia della letteratura italiana</i>, Vol. I.
</p>

<p>
Oscar Chilesotti — <i>Saggio sulla melodia popolare del cinquecento</i>,
Milano, Ricordi e C.
</p>

<p>
A. Restori — <i>Per la storia musicale dei trovatori provenzali.</i>
Rivista musicale, Torino, anno II e seg.
</p>

<p>
— <i>Il canto dei soldati di Modena</i>, Vol. VI. Rivista musicale,
Torino.
</p>

<p>
— <i>Musica allegra nei secoli XII e XIII</i>, Parma, 1893.
</p>

<p>
I. B. Beck — <i>Die Melodien der Troubadouren</i>, Strassburgo,
Trübner, 1908.
</p>

<p>
Pierre Aubry — <i>Trouvéres et Troubadours</i>, Paris, 1909.
</p>

<p>
T. H. von der Hagen — <i>Minnesänger</i>, Lipsia, 1858, vol. IV.
</p>

<p>
Schletterer M. — <i>Studien zur Geschichte der französischen
Musik</i>, Berlin, 1884.
</p>

<p>
A. Puschmann — <i>Gründlicher Bericht deutschen Meistergesanges</i>,
pubb. da R. Jonas, 1888, Halle.
</p>

<p>
Kurt Mey — <i>Der Meistergesang</i>, 1900.
</p>

<p>
Reissmann — <i>Das deutsche Lied</i>, Cassel, 1861.
</p>

<p>
Schurè Ed. — <i>Histoire du lied</i>, Paris, 1868.
</p>

<p>
Schneider — <i>Das musikalische Lied in geschichtlicher Entwickelung</i>,
Lipsia, Breitkopf und Härtel 1864 e seg.
</p>

<p>
Gius. Zippel — <i>I suonatori della Signoria di Firenze</i>, Trento,
Zippel.
</p>

<p>
A. Rossi — <i>Memorie di musica civile in Perugia</i>, 1874, nel
Giornale d'erudizione, fasc. IV.
</p>

<p>
A. D'Ancona — <i>I canterini del comune di Perugia</i>, in Varietà
storiche e letterarie. Vol. I. Milano, Treves.
</p>

<p>
Iulien Tiersot — <i>La chanson populaire en France</i>, Paris, 1889.
</p>

<p>
Coussemaker — <i>Oeuvres complétes du trouvére Adam de la
Halle</i>, Paris, 1872.
</p>

<p>
<i>Denkmäler der Tonkunst in Oesterreich</i>, vol. IX (canzoni
di Osvaldo di Wolkenstein).
</p>

<p>
P. M. Masson — <i>Chants de Carnevals florentins.</i> Texte musical,
Paris, 1913.
</p>
</div>

<div class="chapter">
<p>
<span class="pagenum" id="Page_96">[96]</span>
</p>

<h2 id="cap8">CAPITOLO VIII.
<span class="smaller">L'«Ars nova» fiorentina
ed il Rinascimento musicale in Italia.</span></h2>
</div>

<p>
All'Italia, patria d'ogni bell'arte, a questa
figlia della Grecia, era riservato l'onore d'ispirare
alla musica un caldo alito di vita ed informarla
ai principi dell'estetica. Il motivo del risorgimento
e della nuova evoluzione della musica
nei secoli XV e XVI è lo stesso di quello
del Rinascimento delle altre arti belle. Le nuove
idee, l'umanesimo, la riforma religiosa, le nuove
scoperte, la stampa ed altri fattori vi influirono,
e se la musica ebbe il suo Rinascimento posteriore
alle altre arti, e se Palestrina nacque dopo
che Dante, Petrarca, Raffaello erano morti, la
ragione non è tanto da cercarsi nel caso quanto
nella natura della musica stessa, la più giovane
di tutte le arti, nella mancanza di documenti
antichi, che servissero d'esempio come nella
scultura, e nella circostanza molte volte osservabile,
che il fiore d'un'arte non sempre va a
paro con quello d'un'altra.
</p>

<p>
Le fasi di questo meraviglioso sviluppo della
musica sono simili a quelle della scultura e pittura
presso i Greci. Dapprincipio, come nella
statua di Giove di Fidia, tutta l'espressione era
concentrata nel volto ed in nulla veniva ricercato
l'effetto; così nella musica della grande
<span class="pagenum" id="Page_97">[97]</span>
epoca di Palestrina l'idea della divinità domina
nella sua austera grandezza, poco curandosi
dei lenocinii della melodia, della ricercatezza
della forma e degli effetti strani. Il coro come
espressione della massa predomina e l'accompagnamento
degli istrumenti, appunto perchè
individualizza l'idea, è bandito.
</p>

<p>
Posteriormente col perfezionarsi della tecnica
l'artista perde la semplicità e l'espressione sintetica
di una figura, derivante da tutto il corpo
e dalla persona in azione, l'attrae e gli desta il
desiderio di rappresentarla nella sua verità.
Anche ciò ripetesi nella musica nella quale agli
alti ideali succedono le passioni umane individuali
donde nasce la monodia, l'opera, che le
esprime. Quando poi il materialismo predomina
e subentra la virtuosità, si propagano la ricerca
della caratteristica e dell'effetto, il manierismo
e la superficialità e l'arte decade.
</p>

<p>
La storia della musica in Italia prima dell'influenza
fiamminga era fino a pochi anni fa ben
povera di notizie. Ora però dopo novissimi studi
si va facendo la luce anche su questo periodo e
le recenti ricerche e la pubblicazione di molte
composizioni di musica mensurata tolte dai più
antichi codici (cod. Laureziano, modenese, panciatico,
parigino, ecc.), che sono più di quattrocento,
condusse alla scoperta di una scuola
fiorentina ed in genere italiana di somma importanza,
la cui arte Ugo Riemann chiama in
contrapposto a quella anteriore francese o parigina
<i>ars nova fiorentina</i>. Gli inizî di questa
<span class="pagenum" id="Page_98">[98]</span>
scuola sono da mettersi al principio del secolo
XIII a Firenze. È difficile spiegare donde
sia nata questa <i>Ars nova</i>, che arriva già ai
tempi di Dante. Forse vi influì l'elemento provenzale
che sappiamo quanta parte abbia avuto
anche nella poesia italiana antica. Ma più probabilmente
essa derivava dalla canzone popolare
paesana, della quale non ci restano monumenti
musicali ma più testimonianze dell'esistenza
nelle opere letterarie contemporanee. La differenza
che passa fra l'<i>Ars antiqua</i> e l'<i>Ars nova</i>
fiorentina è grandissima. Mentre la prima traeva
le melodie del canto fermo della chiesa ed era
essenzialmente arte sacra, l'<i>Ars</i> fiorentina è
mondana, crea liberamente le melodie e si serve
di una seconda voce più bassa che diventa un
vero accompagnamento ciò che era il rovescio
del procedere anteriore. La declamazione del
testo, che è quasi sempre una poesia di qualche
merito, è più accurata e più libera. L'armonia
è più ricca e meno dura, perchè vi abbondano
invece degli intervalli di quarta, quinta ed ottava,
le terze e le seste; il ritmo non è sempre
a tre e la notazione diversa dalla francese in
molti riguardi. Insomma queste musiche ben
poco hanno a fare collo stile vocale a cappella.
</p>

<p>
Riemann è dell'opinione che le opere dell'<i>Ars
nova</i> fossero scritte per voci umane con
accompagnamento di strumenti (viole, basso,
arpe) ciò che non è improbabile anche astraendo
dalle conclusioni che Riemann vuol trarre da
un passo di Franco Sacchetti (Nov. LXXIV «lo
<span class="pagenum" id="Page_99">[99]</span>
dicea con molte note come se dicesse un madriale»)
e da un altro passo di un trattato antico
di <i>Johannes de Grocheo</i>, che pare alluda ad
un accompagnamento istrumentale delle canzoni.
Difatti la parte di basso ha carattere deciso
di accompagnamento istrumentale e non
di voce cantata, mentre le parte o parti superiori
sono sì ricche di melismi e fioriture da
non poter credere che venissero intieramente
cantate. Riemann si provò a sottoporre le parole
del testo alle parti ma con poco successo. Allora
gli venne l'idea di separare le parti e trarne
una vocale e più istrumentali. Egli è forse andato
troppo innanzi e non è rimasto nella trascrizione
sempre fedele all'originale ma è innegabile
che il risultato è sorprendente e che
queste opere così ridotte ci fanno un'impressione
ben più gradita di quella che si ha udendo
le opere della polifonia antica. Ed è altresì
in queste opere che si potrà cercare la prima
origine della grande riforma posteriore del
Seicento.
</p>

<p>
I rappresentanti di questa scuola sono per
nominarne solo alcuni <i>Giovanni da Cascia</i> o <i>Johannes
de Florentia</i>, organista a Firenze poi ai
servigi di Martino della Scala (1329-1351), <i>Don
Paolo da Florentia</i>, <i>Gherardello</i>, <i>Laurentio</i>, <i>Paolo</i>,
<i>Bartolino da Padova</i> e <i>Francesco Landino</i> (1325-1397)
il cieco degli organi («cieco del corpo
ma dell'animo illuminato, il quale così la teoria
come la pratica di quell'arte sapea e nel
suo tempo niuno fu migliore modellatore di dolcissimi
<span class="pagenum" id="Page_100">[100]</span>
canti, d'ogni strumento suonatore e massimamente
di organi» — lettera di Rinuccini).
</p>

<p>
Le forme dominanti sono la <i>Caccia</i> (scene
e descrizione di caccie) spesso a guisa di canone,
la <i>ballata</i>, il <i>madrigale</i>, tutte scritte a base
armonica e melodica nel senso moderno della
parola. O sono canzoni a sole voci o a voci ed
istrumenti o forse per soli strumenti come
l'arpa, viole, strumenti a fiato o l'organetto
portatile. E che questo genere di musica fosse
assai diffuso, si può argomentare da una rozza
poesia di un tal <i>Jacobus</i> che viveva a quei
tempi.
</p>

<div class="poem">
<p>Tutti fan da maestri.</p>
<p>Fan Madrigali, ballate e motetti</p>
<p>Tutti infiorano Filippotti<a class="tag" id="tag1" href="#note1">[1]</a> e Marchetti<a class="tag" id="tag2" href="#note2">[2]</a></p>
<p>Si è piena la terra di magistroli</p>
<p>Che loco più non trovano i discepoli.</p>
</div>

<p>
Quanto siamo ormai distanti dall'organo e
dal discanto lo dimostra p. e. una caccia di
Gherardello de Florentia che ben meriterebbe
venir trascritta, onde dimostrare quanta vivacità
e colorito realistico vi abbia in essa.
</p>

<p>
Ecco almeno i primi versi:
</p>

<div class="poem">
<p>Tosto che l'alba del bel giorno appare</p>
<p>Isveglia il cacciator. Su, su, su, su</p>
<p>Ch'egli è 'l tempo. Alletta li can</p>
<p>Tè, tè, tè, tè, Viola, tè. Primerate, ecc.</p>
</div>

<p>
<span class="pagenum" id="Page_101">[101]</span>
</p>

<p>
Ulteriori ricerche e nuove scoperte potrebbero
forse farci cambiare opinione circa l'origine
della polifonia e del contrappunto se si pensa
al grado di sviluppo dell'<i>Ars nova</i> in Italia
circa il Trecento e poco dopo ed al fatto che il
Carducci riuscì a mettere insieme ben trentatre
nomi di musicisti italiani togliendoli dai codici
manoscritti.
</p>

<p>
L'<i>Ars nova</i> fiorentina esercitò un grande influsso
su quella francese e spagnola e molte sono
le composizioni di musicisti di quei paesi scritte
nello stesso stile. Dal Trecento al Cinquecento
si compose in Francia una quantità di canzoni
di solito a tre voci con carattere popolare spiccato
e maggior mobilità di ritmo e spigliatezza
delle italiane. Marchetto da Padova, Filippo de
Vitry e Giovanni de Muris stabiliscono le regole
della nuova arte e da quel tempo il discanto
viene sostituito dal contrappunto (<i>puntus contra
punctum</i>), giacchè cessava il moto parallelo delle
quinte ed ottave.
</p>

<p>
Nel Quattrocento l'<i>Ars nova</i> comincia a decadere
specialmente dopochè i papi tornarono da
Avignone a Roma (1377), e l'Italia subisce l'influsso
dei forestieri specialmente dei fiamminghi
(oltramontani) che, sia attirati dalla magnificenza
delle corti dei principi italiani, sia dalla
malìa che l'Italia destò mai sempre sui popoli
nordici, per più d'un secolo vennero in Italia,
vi si fermarono, fondarono scuole e v'impartirono
i loro insegnamenti. La vita italiana di
quei secoli era ben diversa di quella degli altri
<span class="pagenum" id="Page_102">[102]</span>
paesi. Mentre l'artista tedesco, legato alle pastoje
di casta non era che una specie di artigiano,
appartenente ad una delle tante confraternite
ed intristiva in un ambiente angusto e
pedantesco, le splendide corti italiane gareggiavano
nel proteggere le arti ed onorare in ogni
maniera gli artisti. E ben altra era pure la coltura
delle classi più alte, l'interesse per le scienze
ed arti. Un simile ambiente fecondava l'intelletto
dell'artista e noi vediamo che i maestri
fiamminghi scrissero le loro opere più celebri o
in Italia o dopo che vi soggiornarono.
</p>

<p>
Fu pure sotto l'influsso dei maestri fiamminghi,
che vennero formandosi in Italia diverse
scuole con fisonomia propria e differente
come quella di Venezia, Roma e Napoli. Il fondatore
della scuola musicale veneziana fu <i>Adriano
Willaert</i>, nato a Bruges nel 1480, dapprima
giurista poscia scolaro di Mouton e
Giosquino. Willaert venne nel 1516 a Roma dove
già si cantava un suo motetto, attribuito a Giosquino.
Dopo il 1527 lo troviamo a Venezia alla
chiesa di S. Marco, dove salì in grande fama,
ebbe sommi onori e vi restò fino alla morte
(1562). Willaert fu il primo ad introdurre i cori
spezzati (<i>separati</i>) ripristinando l'antico costume
della maniera antifonica di cantare i Salmi.
L'occasione di tale innovamento fu forse accidentale
e suggerita dal trovarsi in S. Marco due
organi con separata cantoria. Ma il merito di
Willaert non sta tanto in questa innovazione
quanto nell'aver egli pel primo abbandonato il
<span class="pagenum" id="Page_103">[103]</span>
sistema fiammingo che basava sul contrappunto
e sulla condotta delle singole voci, poco curandosi
dall'armonia e dall'effetto generale, e nell'aver
dato tutta l'importanza all'<i>accordo</i> per sè
ed alla tonalità ormai decisa, che si avvicina
alla nostra per l'uso frequente della dominante
del sistema moderno. A lui spetta oltre a ciò il
merito d'essere stato uno dei primi a coltivare
il <i>Madrigale</i>.
</p>

<p>
Successore di Willaert fu il suo scolaro <i>Cipriano
de Rore</i> (1516-1565) di Mechel nel Brabante,
ardito innovatore che fece largo uso della
cromatica, abbandonando sempre più il genere
diatonico rigoroso. Cipriano morì a Parma alla
corte Farnese. Scolaro di Willaert fu pure
Zarlino.
</p>

<p>
Uno dei più celebri maestri della scuola Veneziana
antica fu <i>Andrea Gabrieli</i> (1510-1586),
organista di S. Marco ed il vero rappresentante
della scuola veneziana come Palestrina lo è
della romana. Con lui lo stile iniziato da Willaert
raggiunse l'apogeo ed alla ricchezza e
grandiosità egli unisce l'espressione della melodia
ed il sentimento. Egli ci lasciò composizioni
per organo, per doppio e triplo coro fino
a 16 voci, fra le quali il celebre <i>Magnificat</i> e la
cantata composta per le feste date dai Veneziani
sulla Laguna in occasione della visita di Enrico
III di Francia.
</p>

<p>
Ambros le caratterizza così: «Nelle musiche
di Andrea Gabrieli troviamo lo splendore, la
ricchezza, il colorito magnifico e quella folla
<span class="pagenum" id="Page_104">[104]</span>
innumerevole di figure moventesi nella luminosità
dell'aria, che noi vediamo nei possenti
quadri dipinti nelle chiese sugli altari dai pittori
veneziani dello stesso tempo».
</p>

<p>
Maggiore di lui fu il nipote <i>Giovanni Gabrieli</i>
(1557-1613), nominato nel 1585 organista del
primo organo di S. Marco, scolaro dello zio e
collega del celebre Hassler e maestro di Schütz.
Nelle sue opere l'elemento drammatico e l'espressione
individuale incominciano a mostrarsi
e rompere l'oggettivismo di prima, segnando il
principio della decadenza della grand'arte religiosa.
Le sue maggiori doti sono la plasticità,
il colorito e la grandiosità della concezione,
raggiunta con mezzi relativamente semplici e
senza speculazioni ed artefici.
</p>

<p>
Una delle sue opere maggiori, le <i>Symphoniae
sacrae</i>, contiene una quantità di composizioni
vocali ed istrumentali. Alcune delle prime hanno
accompagnamento di cornetti, violini e tromboni,
che se serve in parte a rinforzare ed a
colorire le parti vocali, pure alle volte cammina
indipendente e segna i principi della musica
istrumentale assoluta. Da ultimo rammentiamo
di lui il grandioso Salmo 54º a sette
voci, in cui non si sa se più si debba ammirare
la sapiente disposizione delle voci o la grandiosità
e ricchezza armonica, e la sonata <i>Pian
e forte</i> per più strumenti (tromboni, fagotti,
cornetti, viole e violini) splendida di fasto e
colore.
</p>

<p>
Enrico Schütz, il grande precursore di Bach,
<span class="pagenum" id="Page_105">[105]</span>
quando venne per la seconda volta a Venezia
per studiarvi il nuovo genere di musica (l'opera)
scrisse: «Quando io venni a Venezia, approdai
dove aveva passato i miei primi anni di studio
alla scuola del Grande Gabrieli. Gabrieli, o dei
immortali, quale uomo egli era! Se l'antichità
lo avesse conosciuto, l'avrebbe preferito ad
Amfione, e se le Muse si fossero sposate, Melpomene
(!) l'avrebbe preso per marito».
</p>

<p>
Alla sua epoca appartiene pure <i>Giovanni Croce</i>
di Chioggia (1560-1609) pregievolissimo e severo
autore di musica sacra, come pure di musica
profana (<i>Mascarate</i> — <i>Triaca musicale</i> — <i>capricci</i>,
ecc.).
</p>

<p>
Quantunque la scuola veneziana basi come la
romana sui fiamminghi, pure la differenza che
passa fra l'una e l'altra è rimarcabilissima. La
musica dei maestri veneziani rispecchia la
pompa, lo sfarzo delle feste della regina della
lagune, dei palagi, dei dipinti di Paolo Veronese
e Tiziano. Ai fiamminghi bastavano alcune voci
che si contrapponevano ed univano nè essi si
servono di istrumenti. I veneziani sostituiscono
alle singole voci cori intieri e li rinforzano con
istrumenti per colorire e far maggiormente spiccare
il disegno. Nella scuola romana il principio
conservativo è maggiore e più tenace, mentre
la veneziana è decisamente più progressista.
Perciò la posteriore riforma musicale trovò a
Venezia terreno più ferace che a Roma, tanto
che l'opera musicale drammatica si può dire
ad eccezione delle origini veneziana.
</p>

<p>
<span class="pagenum" id="Page_106">[106]</span>
</p>

<p>
Passando alla scuola romana incontriamo pure
una certa affinità fra le due arti della musica e
pittura. Come Tiziano e Gabrieli sono i prototipi
delle scuole veneziane, così in Roma Raffaello
e Palestrina presentano alcuni punti di
contatto, che indicano l'intima connessione che
passa fra le due scuole, la comunità degli ideali
e dei propositi. Alla ricchezza e varietà del colorito
veneziano corrispondeva l'effetto grandioso,
la pompa dell'armonia e delle voci, forse la sensualità
dell'esteriore, diremmo quasi il verismo.
In Raffaello e Palestrina l'effetto sta soltanto in
seconda linea e cede il primo posto all'intensità
del pensiero, all'idea, alla forma perfetta e classica
che aborre da ogni lenocinio ed apparenza e
da tutto quello, che non sia assolutamente necessario.
A Roma dove le antiche tradizioni e
le memorie erano troppo vive, perchè venissero
dimenticate e messe in disuso, il culto del
severo canto gregoriano non poteva fare a meno
di influenzare potentemente colle sue melodie
la musica. Per questo le opere della scuola classica
romana basano sul canto gregoriano, dal
quale esse traggono la loro caratteristica, che
le distingue da tutte le altre.
</p>

<p>
Fra i molti compositori che fiorirono in Roma
prima di Palestrina nominiamo <i>Costanzo Festa</i>
fiorentino († 1545), grande e dotto contrappuntista,
<i>Cristoforo Morales</i> di Siviglia, fecondo ed
inspirato precursore di Palestrina nella idealità
dello stile. Di lui si cantavano ed erano celebri
le <i>Lamentazioni</i> ed alcuni <i>Magnificat</i>.
</p>

<p>
<span class="pagenum" id="Page_107">[107]</span>
</p>

<p>
I veri fondatori della scuola romana sono però
a reputarsi i fiamminghi e fra questi <i>Giacomo
Arcadelt</i>, cantore a Roma nel 1540, morto a
Parigi, compositore semplice e severo, del quale
ancor oggi si eseguisce un'<i>Ave Maria</i>, ammirabile
per purezza e semplicità di stile, ma non
come si credeva prima <i>Claudio Goudimel</i>, che
pare non fosse mai in Italia e si confonde con
<i>Gaudio Mell</i>, che forse fu maestro di Palestrina.
</p>

<p>
<i>Giovanni Pierluigi</i>, detto <i>Palestrina</i> dalla sua
patria, nacque nel 1514, secondo Haberl nel
1536, da modesti genitori. Venne presto a Roma
dove fu assunto per la sua bella voce fra i ragazzi
cantori di S. Maria Maggiore ed istruito
nella musica. In seguito divenne scolaro di
Arcadelt. Dopo alcun tempo passato come direttore
della cappella di Palestrina fu nominato
nel 1551 successore di Arcadelt nel posto
di <i>Magister puerorum</i> nella cappella Giulia.
Depose questo ufficio per divenir cantore della
papale nel 1555, donde fu scacciato ancor nello
stesso anno da Paolo IV con altri due cantori
perchè ammogliato. Dal 1555 al 1561 fu direttore
in S. Giovanni Laterano, quindi fino al
1571 in S. Maria Maggiore. In questo tempo
furono composte le tre famose Messe, fra le
quali quella di <i>Papa Marcello</i>, a cui la leggenda
suol attribuire di aver salvata la musica
figurata dal bando della Chiesa. L'occasione
fu la seguente. Nella 22ª e 24ª sessione
del Concilio di Trento fu stabilito di bandire
dalla Chiesa la musica mondana e di rimettere
<span class="pagenum" id="Page_108">[108]</span>
ai vescovi e concilii provinciali le ulteriori riforme
necessarie. Pio IV nominò ai 2 Agosto
1564 una commissione di 8 cardinali, che doveva
stabilire le riforme da introdursi. Queste
si occuparono specialmente del testo ed
in seconda linea dei temi delle melodie, che
non dovevano esser tolte da canzoni profane.
Principalmente poi trattavasi della possibilità
di udire chiaramente il testo nelle complicazioni
polifoniche, nelle quali s'erano introdotti
tali abusi, che il cardinale Capranica ebbe a
dire che a sentire i cantori gli sembrava udire
un branco di porcellini chiusi in un sacco. Palestrina
fu allora incaricato dalla commissione
di comporre una Messa che corrispondesse alle
esigenze della chiarezza del testo. Egli invece
ne compose tre, che furono eseguite ai 28 Aprile
1565 nel Palazzo del cardinale Vitellozzo.
L'impressione che la terza, dedicata al protettore
di Palestrina, Papa Marcello, fece sugli
uditori, fu tale che si decise di desistere da ogni
ulteriore riforma e di raccomandarla come modello.
Haberl crede che essa fu scritta più anni
prima del 1565 e la sua importanza più che nell'intima
bellezza che viene superata da altre
messe di Palestrina sta nell'uso conseguente
dello stile declamato, nel raggruppamento magistrale
delle voci e nella varietà di colorito.
</p>

<p>
All'esecuzione di questa Messa seguita due
mesi dopo si dice che Papa Giulio IV abbia
esclamato: «Un altro Giovanni ci fa presentire
nella terrestre Gerusalemme quel canto che l'apostolo
<span class="pagenum" id="Page_109">[109]</span>
Giovanni rapito in estasi sentì nella
celeste». In seguito a questo successo Palestrina
fu nominato maestro compositore della
cappella papale, nella quale carica durò fino
alla sua morte, avvenuta ai 2 Febbraio 1594,
l'anno di morte di Orlando Lasso.
</p>

<p>
L'importanza di Palestrina per la musica
sacra è somma. Sarebbe però erroneo il credere,
che egli fosse un riformatore nel senso solito
della parola, ma è forse appunto in ciò che
sta la sua grandezza, nell'aver cioè saputo coi
mezzi conosciuti raggiungere tanta altezza. Anzi
considerando le opere dei madrigalisti contemporanei
o di poco a lui posteriori, egli è ben
meno moderno di questi, che sono col loro stile
cromatico i veri romantici del secolo XVI. Egli
è piuttosto il genio, che chiude una grande
epoca che in lui, come la susseguente con
Sebastiano Bach, raggiunse la perfezione, quasi
concentrando tutte le sue forze e virtù in
un uomo solo che le desse l'impronta storica.
Nella sua musica è raggiunta la perfezione
della forma, la misura del bello non è mai oltrepassata
come qualche volta in Orlando; egli
non abusa dei melismi, non fa uso di armonie
strane e ricercate nè di ritmi originali e insoliti.
Le sue doti tecniche principali sono la bellezza
e perfezione della linea melodica, la trasparenza
delle voci e la chiarezza del testo, difficilissima
a raggiungere nella polifonia. Il contrappunto
e le più ardue soluzioni non sono mai
scopo ma soltanto mezzo, ed egli, adoperandole
<span class="pagenum" id="Page_110">[110]</span>
sovranamente, non ci pensa neppure ma tende
più in alto. Da ciò dipende quell'infinita dolcezza,
religiosità e mite melanconia che ci destano
le sue opere, quel sentimento indefinito
di speranza e di aspirazione alle cose alte. Nè
perciò Palestrina è mai effeminato, come non
lo è Raffaello, mai sentimentale come i posteriori,
perchè la sua tristezza è quella d'un uomo,
che sa che con lui non è tutto finito ma che la
vita eterna, guiderdone dei giusti, lo aspetta.
Spitta osserva che se Orlando Lasso fosse nato
un secolo più tardi, egli sarebbe divenuto un
grande compositore drammatico, ciò che non
è pensabile per Palestrina, perchè egli come
Bach ha bisogno della solitudine per concentrarsi
e trae tutto dal suo intimo.
</p>

<p>
L'intelligenza delle opere di Palestrina non
è cosa d'ognuno. Chi le giudica semplicemente
coi nostri pensieri e criteri artistici non saprà
mai trovarvi quella virtù, che ne è la principale.
La musica di Palestrina non vuol essere eseguita
in concerto ma in chiesa, per la quale fu
scritta. Allora soltanto si capirà quale tesoro
d'ispirazione, religiosità e d'arte sia contenuto
in essa, in quelle brevi e semplici melodie, che
non sono le nostre ma che ci sottraggono alle
cure terrene, in quei maestosi accordi, in quell'avvicendarsi
di voci ora dolcissime ora potenti
e maschie, che sembrano innalzarsi al cielo
per chiedere grazia e perdono. Allora soltanto si
capirà che questa è arte vera e grande, e che
essa non potrà mai perire, giacchè essa è superiore
<span class="pagenum" id="Page_111">[111]</span>
ai capricci del gusto ed immutabile nelle
sue eterne leggi.
</p>

<p>
Palestrina fu autore assai fecondo. Fra le sue
moltissime composizioni, che Baini, il suo ammiratore
e biografo, divide in 10 stili (!), nominiamo
la serafica messa <i>Assumpta est Maria</i>,
forse la più sublime composizione del genere,
la Messa di Papa Marcello, il Motetto <i>Tenebrae
factae sunt</i>, il grandioso <i>Stabat Mater</i> a due cori
una delle opere più grandiose della musica da
chiesa di ogni tempo, in cui il dolore ha accenti
celestiali di rassegnazione e speranza; gli
<i>Improperi</i>, le <i>Lamentazioni</i> ed i <i>Motetti del Cantico
dei Cantici</i> a cinque voci, opera d'una ineffabile
dolcezza e soavità, una <i>Salve Regina</i> a
cinque voci.
</p>

<p>
Wagner nel suo studio su Beethoven ne giudica
così: «L'unica progressione nel tempo si
palesa quasi soltanto nel più delicato cambiamento
del colore fondamentale, che ci fa apparire
i più svariati passaggi mantenendo ferma
l'affinità più ampia, senza che noi ci possiamo
accorgere di un'alterazione di linee in questo
cambiamento. Così risulta un quadro quasi
senza tempo e spazio, una visione affatto sopranaturale,
che ci commuove sì profondamente».
</p>

<p>
Palestrina esercitò colle sue opere un grande
influsso sull'arte musicale religiosa dei suoi
tempi. Egli fu l'antesignano di quella stupenda
e numerosa scuola d'autori italiani, che seguirono
le sue aspirazioni ed ideali e le cui numerosissime
<span class="pagenum" id="Page_112">[112]</span>
composizioni sono colle sue il modello
della vera musica da chiesa. Lo stile di
tutte queste è quello che da Palestrina ebbe il
nome e che ha per impronta la semplicità unita
alla maestà e grandiosità, un'eterea altezza
priva d'ogni sensualità e reminiscenza mondana,
una serenità serafica, che trasporta in regioni
più alte, la perfezione della forma e della misura,
escluso ogni elemento drammatico, o, per
dirla con espressione più adattata all'epoca
nostra, ogni sentimento di soggettivismo, come
s'addice alla Chiesa cattolica che domanda che
l'individuo non pensi alle cure terrene ma si
unisca in un rapimento di fervore e speranza
alla comunità dei fedeli. Eppure se eccettuiamo
<i>Lodovico da Vittoria</i> (1540-1613?), spagnolo di
Avila, direttore della Cappella Sistina, che gli
è quasi pari, nessuno dei contemporanei e posteriori
seppe raggiungere Palestrina, perchè
la sua arte è troppo personale e quasi troppo
soprannaturale per venir imitata od essere suscettibile
di progresso nello stesso ambito e già
Pietro della Valle la chiama <i>monumento da
museo</i> (1640).
</p>

<p>
Contemporanei di Palestrina furono <i>Giovanni
Maria Nanini</i> (1540?-1607) che fondò con Palestrina
una celebre scuola, dalla quale uscirono
insigni maestri quali <i>Felice e Giovanni Anerio</i>,
Giovanni Animuccia, Giovanni Guidetti (1532-1592)
che ebbe l'incarico di rivedere con Palestrina
i libri del Canto gregoriano, alla qual difficile
impresa egli dovette poi attendere solo,
<span class="pagenum" id="Page_113">[113]</span>
<i>Francesco Soriano</i> romano (1549-1631) originale
ed ardito innovatore, il celebre <i>Luca Marenzio</i>
e <i>Marcantonio Ingegneri</i> (1550), l'autore dei
celebri <i>Responsori</i> che fino pochi anni fa si
credevano di Palestrina.
</p>

<p>
Fra gli autori dell'epoca dell'incipiente decadenza
nominiamo <i>Gregorio Allegri</i> (1586-1652)
della famiglia di Correggio, l'autore del celebre
<i>Miserere</i> a due cori, che si canta il Venerdì
Santo nella cappella Sistina, composizione stupenda
nella sua semplicità di accordi di seguito,
i due <i>Mazzocchi</i>, <i>Ercole Bernabei</i> (1670-1690),
<i>Orazio Benevoli</i> (1602-1672), direttore a
Roma ed a Vienna, da ultimo a S. Pietro,
autore di composizioni nelle quali la polifonia
raggiunge il numero di 12, 14, 24 e 48 voci, insuperabile
nell'arte di aggruppare voci e cori,
senza che la chiarezza ne soffra. La sua arte è
talmente grande, che ad una voce egli sostituisce
un intiero coro e scrive pezzi in stile fugato
con entrate per coro invece di singole voci,
interrompendo saggiamente la troppa polifonia
con brani in cui canta un solo coro e tutte
le voci si acquietano in un maestoso corale.
</p>

<p>
Giunti a questo punto non sarà forse senza
utilità l'esaminare brevemente i diversi generi
di composizione sviluppatisi dopo i primi tentativi
polifonici. La musica medioevale dotta appartiene
ad eccezione dell'<i>Ars nova</i> quasi esclusivamente
alla Chiesa. Come la pittura e scultura
sceglievano senza eccezione soggetti sacri, così i
musicisti fiamminghi e le scuole posteriori fino
<span class="pagenum" id="Page_114">[114]</span>
al seicento dedicarono il meglio delle loro opere
alla chiesa. Fra le composizioni sacre spetta il
primo posto alla <i>Messa</i>, la parte più importante
della liturgia. Ma si avrebbe un'opinione
ben falsa se si credesse, che i maestri antichi
abbiano scelto con predilezione il testo della
Messa per la varietà dei sentimenti ed affetti,
per la diversità di espressione e carattere delle
singole parti, giacchè siamo ancora ben lontani
dall'individualizzazione dei sentimenti nella musica.
Il testo della messa non è che una semplice
preghiera, affatto priva di carattere drammatico
e passionale. Il musicista non cerca
punto di tradurre nella sua opera il significato
dei singoli pensieri ma si contenta di scrivere
della musica, che nell'intonazione generale
corrisponda allo scopo liturgico e sia nel medesimo
tempo opera d'arte musicale. Premesso
ciò, si comprende come la maggior parte delle
messe antiche sieno ben di rado scritte su di
un tema originale, giacchè l'invenzione melodica
aveva poca importanza.
</p>

<p>
Affine alla Messa nella maniera di composizione
è il <i>motetto</i> (da <i>motto</i> o <i>motus</i>) ora su testo
della chiesa, ora su altre parole. Esso basa
nella forma originaria sulla congiunzione di
due o tre melodie profane o sacre di testo diverso,
mentre il basso (o tenore) è di solito tolto
dal canto gregoriano. Coltivato dapprincipio con
predilezione venne poi decadendo quando fu
scelto per spiegarvi tutte le arti più complicate
del contrappunto. Allo stile del motetto appartenevano
<span class="pagenum" id="Page_115">[115]</span>
le <i>narrazioni evangeliche</i> ed i <i>Salmi</i>.
</p>

<p>
Il bisogno di dar più libera espressione ai
sentimenti ed affetti dell'animo senza le pastoje
del canto fermo, la coltura crescente, la vita
socievole dell'epoca del Rinascimento influirono
sullo sviluppo di un'altra forma di composizione,
che in certo riguardo preludia alla <i>Monodia</i>,
cioè al <i>Madrigale</i> che rappresenta quasi la musica
da camera del secolo XVI. La parola deriva
da mandra (Pietro Aaron lo chiama ancora
Mandriale) ed indicava una specie di poesia pastorale.
Esso è uno dei vanti della poesia
e musica italiana e vi lavorarono per perfezionarlo
intiere generazioni. Il Madrigale è a 3
fino ad 8 voci — di solito a cinque — varia nella
melodia non però legata al canto fermo, cerca
di esprimere colla musica il carattere del testo
e sfugge dalle complicazioni scolastiche, cercando
invece d'essere espressivo. Ciò doveva
aver per necessaria conseguenza maggior libertà
nell'uso della tonalità, che s'avvicina
talvolta alla cromatica e rompe l'austera diatonica
antica. Il Madrigale appartiene intieramente
alla musica profana ma altresì alla polifonica,
sicchè passa di solito poca differenza
fra la maniera del Motetto e del Madrigale,
quantunque vi predomini la linea melodica,
anche perchè la poesia dei madrigali a versi di
diverso numero di sillabe dava occasione a
maggior caratteristica, a ritmi più svariati, libertà
di forma ed imitazioni musicali.
</p>

<p>
I primi madrigali si distinguono ancor poco
<span class="pagenum" id="Page_116">[116]</span>
dai motetti ma la differenza diventa col progredire
del tempo sempre più grande, quando cioè
si sviluppò il sentimento dell'accordo ed il basso
diventa una parte importante. Allorchè poi si
cominciò a ridurre i madrigali per una voce sola
e liuto od altri strumenti, che eseguivano tutte
le voci ad eccezione della superiore, che si cantava,
era già preparata la strada alla monodia
e difatti per stile madrigalesco s'intende poi lo
stile recitativo e drammatico.
</p>

<p>
I cultori del Madrigale formano una legione
ed infinite sono le loro opere, tanto che p. e.
dal 1535 al 1600 si stamparono cinquecento
raccolte di madrigali ed ogni raccolta ne conteneva
dai venti ai cinquanta. I più celebri furono
gli italiani fra i quali nominiamo oltre
Willaert, che fu tra i primi a coltivarlo, Festa,
Palestrina, Anerio e sopra tutti <i>Luca Marenzio</i>
(1550-1599) detto <i>il più dolce cigno d'Italia</i>, bresciano,
ispirato e melodioso, ed il principe di
Venosa <i>Carlo Gesualdo</i> (1560?-1614) ardito innovatore,
che precorse i suoi tempi.
</p>

<p>
Celebri madrigalisti conta pure l'Inghilterra
(<i>Bird</i>, <i>Gibbons</i>, <i>Bull</i>, ecc.).
</p>

<p>
Altro genere di composizioni erano le <i>canzoni
profane</i> dei musicisti (<i>chansons</i>, <i>Lieder</i>) pure di
stile polifonico di solito a tre voci sul tema di
qualche canzone popolare, ma che con questa
nulla avevano a fare e che somigliavano piuttosto
al motetto.
</p>

<p>
Contemporanee al madrigale e pure di origine
italiana sono le <i>Villanelle</i>, <i>villotte</i>, <i>canzoni
<span class="pagenum" id="Page_117">[117]</span>
alla Napolitana</i>, <i>frottole</i>, ecc. Le più antiche
sono le frottole, canzoni polifoniche a più
voci scritte senza grande arte ma non senza
una certa freschezza ed ispirazione. <i>Marco Cara</i>,
<i>Bartolomeo Tromboncino</i>, <i>Giorgio della Porta</i>
sono i più noti cultori di questo genere. Le
Villanelle e le altre specie di canzoni posteriori
le fecero andare in disuso. Queste son scritte in
stile più libero del madrigale, e quantunque non
appartengano alla musica popolare hanno più
volte lo stile omofono, la melodia nel soprano,
la varietà di ritmo. Celebri autori di Villanelle
furono <i>Giovanni Gastoldi</i> (1556-1622) e <i>Baldassare
Donati</i> († 1603).
</p>

<p>
L'epoca di Palestrina è quella del canto a cappella.
Esso era affatto diverso dalle opere dell'<i>Ars
nova</i> e ripigliava piuttosto le tradizioni
del tempo dell'<i>organum</i> e del discanto. Perchè
poi l'<i>Ars nova</i>, senza dubbio più moderna e
popolare, sia sì presto decaduta, tanto che se
ne perdette quasi la traccia, è ben difficile spiegare.
Forse vi influì la venuta dei maestri fiamminghi
in Italia, ai quali era ignota la nuova
pratica di musica e che erano sempre anche
eccellenti cantori. La posizione dominante che
essi presero alle corti italiane e nelle cappelle
delle chiese, si ripercosse sulla produzione che
divenne interamente vocale.
</p>

<div class="blockquote">
<p class="title">
LETTERATURA
</p>

<p>
Friedrich Ludwig — <i>Die mehrstimmige Musik des XIV Iahrhundertes.</i>
Sammelbände der intern. Musikgesellschaft — Jahrgang
IV, Heft 1, 1902.
</p>

<p>
<span class="pagenum" id="Page_118">[118]</span>
</p>

<p>
J. Wolf — <i>Florenz in der Musikgeschichte des XIV.</i> Jahrhundertes,
Do. Heft 3, 1902.
</p>

<p>
Gandolfi Riccardo — <i>Illustrazioni di alcuni cimeli concernenti
l'arte musicale in Firenze</i>, Firenze, 1882.
</p>

<p>
Riemann H. — <i>Alte Hausmusik</i>, Lipsia, Breitkopf und Härtel
(trascrizioni).
</p>

<p>
R. Eitner — <i>Adrian Willaert, Musikhefte für Musikg. XIX.</i>
</p>

<p>
— <i>Iacob Arcadelt, Musikhefte für Musikg. XIX.</i>
</p>

<p>
— <i>Cyprian Rore, Musikhefte für Musikg. XIX.</i>
</p>

<p>
G. Baini — <i>Memorie storico critiche della vita e delle opere di
Giov. Pier Luigi Palestrina</i>, 1828.
</p>

<p>
W. Baümker — <i>Palestrina</i>, Freiburg, 1877.
</p>

<p>
Spitta Phil — <i>Palestrina. Deutsche Rundschau</i>, 1894, fasc. 7º.
</p>

<p>
Brenet M. — <i>Palestrina</i>, Paris, Alcan, 1906.
</p>

<p>
Cametti A. — <i>Cenni biografici di G. Palestrina</i>, Milano, Ricordi,
1894.
</p>

<p>
E. Schmitz E. — <i>Palestrina</i>, Lipsia, Breitkopf und Härtel 1914.
</p>

<p>
Collet H. — <i>Victoria</i>, Paris, Alcan, 1914.
</p>

<p>
Cesari G. — <i>Le origini del Madrigale cinquecentesco</i>, Riv.
music. ital., XIX, fac. 2º.
</p>

<p>
Le opere di Palestrina e Vittoria furono pubblicate dalla
casa Breitkopf und Härtel di Lipsia.
</p>

<p>
Raccolte di opere scelte degli altri autori sono:
</p>

<p>
Proske — <i>Musica divina.</i>
</p>

<p>
Dommer — <i>Musica sacra.</i>
</p>

<p>
Stephan Lück — <i>Sammlung ausgezeichneter Compositionen
für die Kirche</i>, Leipzig, Braun, 3 volumi, ecc.
</p>

<p>
Torchi — <i>L'Arte musicale in Italia</i>, vol. 1º-2º (Ricordi).
</p>

<p>
Cfr. E. Vogel — <i>Bibliothek der gedruckten weltlichen Vocalmusik
Italiens</i> aus den Iahren 1500-1700.
</p>
</div>

<div class="chapter">
<h2 id="cap9">CAPITOLO IX.
<span class="smaller">Misteri e Passioni. — Origine dell'opera.</span></h2>
</div>

<p>
L'uso di rappresentare azioni sacre si rintraccia
ormai nel Medio Evo. Il testo della Messa
<span class="pagenum" id="Page_119">[119]</span>
e della Passione racchiude in sè elementi eminentemente
drammatici, che eccitavano alla
rappresentazione. I <i>Misteri</i> e <i>Miracles</i> più antichi
cominciarono col far recitare da diversi
chierici le parole dette dalle singole persone. La
lingua era la latina nè usavasi apparato scenico.
In seguito venne sostituita la lingua volgare e si
passò dalla chiesa alle piazze davanti le chiese,
ai mercati. A Pasqua del 1244 si eseguì in simil
modo la Passione e Risurrezione di Cristo sul
Prato della Valle a Padova e ci restano notizie
di altre rappresentazioni a Cividale e negli
Abruzzi (Pianto delle Marie). Speciali corporazioni
si dedicano a queste azioni sacre, così,
per es. la Compagnia del Gonfalone a Roma, la
Confraternita dei Battuti a Treviso, la <i>Confrérie
de la Bazoche</i> a Parigi, ecc. Trasportati questi
misteri della Chiesa sulla piazza ed introdottavi
la lingua volgare vi subentra l'elemento popolare
comico e con questo la scurrilità. La chiesa
scaglia bandi ma indarno. Il diavolo diventa una
specie di Arlecchino, che porta le spese del
divertimento. Egli sta di solito legato in una
botte e finisce col prendere delle bastonate.
Ciarlatani, merciaioli, lo scemo sono frammisti
alle persone sacre e parlano una lingua da trivio.
La più sconcia caricatura di queste azioni
sacre erano la <i>fête de l'âne</i>, le <i>Diableries</i> e <i>Messe
degli asini</i> in uso in Francia dal secolo XII al
XVI. La così detta <i>prosa de asino</i> (<i>Orientis partibus</i>,
ecc.) era il canto di prammatica di queste
feste. La biblioteca di Parigi conserva in un
<span class="pagenum" id="Page_120">[120]</span>
manoscritto questa <i>prosa de asino</i> ed un'intiera
<i>Messa degli asini</i> in notazione. Le biblioteche
di Padova, Cividale, Parigi, S. Gallo, ecc.,
posseggono molti manoscritti con Misteri ed
azioni sacre antiche.
</p>

<p>
I Misteri venivano quasi sempre cantati. Le
melodie erano simili alle gregoriane ed alle
sequenze; in seguito vi si introdussero canzoni
popolari. Quando poi il realismo vi prese piede,
il canto cessò e le azioni sacre vennero decadendo
e trasformandosi in drammi sacri o mondani
recitati. Una specie di azione sacra, se tale
si può dire si conservò però anche posteriormente
nella <i>Passione</i> e da questa trasse forse la
origine l'<i>Oratorio</i>. <i>S. Filippo Neri</i> (1515-1595),
per trattenere il popolo dal prendere parte alle
licenziose feste del Carnevale, istituì funzioni
sacre, che si facevano dapprincipio nel convento
di San Gerolamo a Roma e poi nell'Oratorio
di Santa Maria in Vallicella. Esse consistevano
in sermoni e racconti della bibbia con
intercalate laudi spirituali, specie di inni sillabici
a quattro voci con piccoli a soli senza rappresentazione
scenica. <i>Animuccia</i> (1514?-1570),
<i>Asola</i> ed altri composero più di queste laudi
in stile popolaresco, molte delle quali furono
pubblicate senza nome dell'autore a Venezia
nel 1563 e posteriormente. La prima funzione
ebbe luogo nel 1564. In seguito esse divennero
vere azioni sacre, misteri, moralità, esempi e
si chiamarono <i>oratori</i>, prendendo forse il nome
dal locale dove si eseguivano. Alcuni autori
<span class="pagenum" id="Page_121">[121]</span>
vogliono invece far derivare il nome dalle arti
oratorie, che si insegnavano nelle scuole e conventi,
dove si eseguivano funzioni unite a produzioni
musicali.
</p>

<p>
L'oratorio originario si distingue in due categorie,
il latino ed il volgare. Il primo ha somiglianza
col medioevale liturgico e rinacque nel
1600 in forma di dialogo in lingua latina senza
rappresentazione scenica ma collo storico che
racconta. Il secondo deriva dalle antiche laudi,
originariamente canzoni a strofe poi simili al
motetto. La Congregazione dell'Oratorio fondata
a Roma nel 1575 diffuse in Italia e Francia questo
genere di musica semisacra. Nel 1600 si eseguì in
S. Maria in Vallicella la <i>Rappresentazione di
anima e di corpo</i> con musica di <i>Emilio del Cavaliere</i>,
membro della Camerata fiorentina dei
Bardi, gentiluomo romano, nato circa il 1550,
prima a Roma poi a Firenze. Essa consta di
piccoli inni scritti nello stile madrigalesco e
di <i>a soli</i> con accompagnamento di cembalo, lira
doppia, due flauti ed un violino all'unisono col
soprano. In questi sono ormai messe in pratica
le teorie della Camerata fiorentina, nè mancano
intieramente e l'ispirazione e l'arte come lo
mostrò l'esecuzione del 1912 a Roma. Il testo
di questa rappresentazione che non è di Laura
Guidiccioni come di solito si scrive ma del
padre Agostino Manni, è un'allegoria strana in
cui i personaggi incarnano soggetti astratti,
come il tempo, la vita, il corpo, ecc. La <i>rappresentazione</i>
non è però da mettersi fra gli oratorî
<span class="pagenum" id="Page_122">[122]</span>
ma per la forma e la musica appartiene piuttosto
al melodramma.
</p>

<p>
Ma già ancor prima dell'Oratorio troviamo
in Italia rappresentazioni di soggetto mondano
con musica. Un embrione di queste è ormai
il <i>Jeu de Robin et Marion</i> di <i>Adam de la Halle</i>
già menzionato, eseguito a Napoli verso la fine
del Secolo XIII, un grazioso idillio, che può interessare
ancor oggi. Le canzoni (senza accompagnamento)
che ci rimangono, palesano un
deciso sentimento per la melodia e la tonalità
moderna.
</p>

<p>
Arteaga ci racconta d'una specie di mascherata
allegorica con cori, salmodie, danze, accompagnate
da istrumenti, che si fece con
grande sfarzo nel 1388 in Milano in occasione
delle nozze di Galeazzo Sforza con Isabella
d'Aragona. Di simili rappresentazioni, che ebbero
luogo in Roma, Firenze e Venezia, ci è
pure conservata la memoria, così d'una cantata,
<i>La Conversione di S. Paolo</i>, con musiche di
<i>Francesco Beverini</i> eseguita a Roma all'epoca
di Sisto IV, circa il 1480, di un dramma del
Poliziano, <i>Orfeo</i>, con musica di Zarlino, eseguito
alle feste per Enrico III di Francia in Venezia
nel 1574, di un altro dramma, <i>Orbecche</i> (1541),
musicato da <i>Alfonso della Viola</i> in Ferrara, del
<i>Pastor fido</i> del Guarini con musica di <i>Luzzasco</i>
e di altri (<i>Striggio</i>, <i>Malvezzi</i>, <i>Luca Marenzio</i>,
<i>Banchieri</i>, ecc.). La musica di tutte queste azioni
si limitava ad alcuni cori con pezzi istrumentali
e qualche <i>a solo</i> e si eseguiva soltanto negli
<span class="pagenum" id="Page_123">[123]</span>
intermezzi degli atti con poca o nessuna attinenza
coll'azione, che veniva semplicemente
declamata e rare volte interrotta da un coro
nello stile madrigalesco.
</p>

<p>
Un discorso di Vincenzo Giustiniani pubblicato
dal Solerti contiene questo passo caratteristico:
«L'anno santo del 1575 o poco dopo
cominciò un modo di cantare diverso da quello
di prima... massime nel modo di cantare con
una voce sola sopra un istrumento con l'esempio
di un Gio. Andrea Napolitano e del sig. Giulio
Cesare Brancaccio e d'Alessandro Merlo romano,
che cantavano un basso nella larghezza
dello spazio di 22 voci (3 ottave) con varietà
di passaggi nuovi e grati all'orecchio di tutti».
</p>

<p>
A noi sembra cosa incredibile, che in quella
epoca in cui le canzoni popolari avevano ormai
ritmo e melodia decisa e spiccata, non si abbia
saputo applicare questi nuovi elementi al dramma
stesso, ai monologhi ed ai dialoghi. Eppure
una cosa sì naturale, ed apparentemente sì facile
a farsi, non successe che più tardi dopo mille
tentativi infruttuosi, tanto era ancor potente la
polifonia che si considerava come l'unica maniera
di musica dotta. Le prove però non mancarono.
O si faceva cantare da una sola voce
di solito la parte del contralto e si eseguivano
cogl'istrumenti le altre parti reali, o si faceva
cantare un monologo o dialogo da più voci
nello stile polifonico. La più interessante opera
di questo genere è l'<i>Amfiparnaso</i> di <i>Orazio Vecchi</i>,
distinto contrappuntista (1550?-1605), una
<span class="pagenum" id="Page_124">[124]</span>
specie di commedia buffa, in cui le parti dei
singoli personaggi (Pantalone, Francatrippa,
dottor Graziano, Ebrei, ecc.), vengono cantate
dal coro in madrigali a 5 voci.
</p>

<p>
I musicisti anteriori al secolo XVII che intuirono
ed in certo modo divinarono la grande
rivoluzione musicale posteriore furono quel
Cipriano de Rore, scolaro di Willaert, che fece
uso ed abuso della cromatica senza saperne comprendere
l'importanza, Luca Marenzio ed ancor
più <i>Carlo Gesualdo</i>, ricco di «espressioni veementi
a forza di straordinarie modulazioni» (Martini).
</p>

<p>
Altro e maggiore spirito innovatore fu <i>Lodovico
Grossi</i> di Viadana, chiamato <i>Lodovico Viadana</i>
(1564-1627), uno di quegli uomini, cui,
come a Guido d'Arezzo, la fama si compiacque
di attribuire scoperte musicali ed innovazioni,
per quanto ne manchi la prova. Quantunque
i suoi celebri <i>Concerti ecclesiastici, a una, due,
tre e quattro voci con il basso continuo per suonar
nell'organo</i> sieno stati pubblicati la prima
volta nel 1602, essi furono certo scritti in una
epoca anteriore, sicchè spetta senza dubbio
anche a lui parte della gloria data alla Camerata
fiorentina. In questi concerti le voci sono
trattate come veri <i>a solo</i> differentemente dalla
polifonia ed il carattere è melodioso, diviso in
periodi e ritmico nel senso moderno della parola.
Una vera novità fu l'aggiunta del basso
continuo, non il numerato come di solito si asserisce,
nel quale viene ridotta l'armonia, staccandola
dalle voci e facendola servire da vero
<span class="pagenum" id="Page_125">[125]</span>
accompagnamento e base al canto. La prefazione
ai concerti ci spiega come Viadana sia
giunto all'introduzione od almeno all'applicazione
conseguente del basso continuo. Essendo
ai suoi tempi sempre più frequente l'uso di far
eseguire composizioni a più voci da una sola
con accompagnamento di altre od istrumenti
in causa dello stile fugato e ricco di contrappunti
ne risultavano riduzioni incomplete con
molte interruzioni, alla quale suppliva appunto
il basso continuo, che empiva le lacune e rendeva
più scorrevole e completa l'armonia. Il
Basso generale o numerato non fu introdotto
da lui, giacchè la parte dell'organo non porta
che qualche indicazione del diesis e bemolle
della terza ma non cifre di accordi, come, p. es.
la <i>Euridice</i> di Peri e Caccini, pubblicate ormai
prima dei Concerti.
</p>

<p>
Chi ne abbia avuto l'idea, non si seppe ancora
accertare, nè si sa se esso abbia avuto origine
dal bisogno pratico di scrivere una partitura
o schizzo della composizione con indicazione
degli intervalli delle voci mancando allora
le nostre partiture, oppure dall'intuizione degli
accordi. La supposizione più probabile è la prima
giacchè il basso numerato non fu per lungo
tempo che una cosa meccanica, una specie di
tabulatura senza alcun influsso sulla maniera
di comporre e perchè altrimenti non sarebbe
spiegabile l'immensa sorpresa che recò la posteriore
teoria di Rameau sull'armonia. Non è
improbabile che il basso numerato fosse introdotto
<span class="pagenum" id="Page_126">[126]</span>
già prima di Viadana per comodità degli
organisti, onde risparmiare spazio, giacchè,
come scrive Agazzari, altrimenti «per la quantità
e varietà d'opere bisognerebbe l'organista
maggior biblioteca d'un legale». Ma altresì si
può ammettere che il basso numerato influì ad
avvezzare l'orecchio o meglio l'occhio a comprendere
l'essenza e la natura dell'accordo ed
a leggere la musica non più orizzontalmente
ma verticalmente. A Viadana spetta il merito
od il biasimo di avere introdotta la monodia
nella musica da Chiesa, la cosidetta <i>seconda
pratica di musica</i>, o stile concertante a differenza
dello stile a cappella, che fu certo la
prima e maggior cagione del suo decadimento.
Egli pure poi come gli altri menzionati tentò
d'esprimere colla musica il sentimento delle
parole e di darle motivi caratteristici.
</p>

<p>
Lo stile dei <i>concerti</i> non è del resto ancora
il recitativo, perchè le melodie chiuse non vi sono
evitate ed è trascurata l'accentazione delle parole.
Il lagno generale era la mancanza d'espressione,
di gentilezza e soavità che si rimproverava
alla polifonia, la quale nel suo complicato
tessuto di voci impediva di intendere le parole
del testo ed escludeva la possibilità di esprimere
i sentimenti individuali, «essendo nato
il contrappunto in tempi rozzissimi e fra uomini
d'ogni sorta di letteratura e gentilezza
nudi, e che con li nomi stessi dimostrano la
loro barbarie» (G. B. Doni).
</p>

<p>
La soluzione di questo problema doveva trovarsi
<span class="pagenum" id="Page_127">[127]</span>
in Firenze, che fu la vera culla della musica
drammatica e per conseguenza moderna,
dove la vita in seguito alle lotte intestine era
più agitata, e dove ebbe principio il Rinascimento
delle arti. Gli studi umanistici e specialmente
greci furono una delle cause della
nuova rivoluzione musicale. Gli spiriti cessarono
di rivolgersi esclusivamente al cielo e
piegando gli sguardi alla terra «a questa bella
d'erbe famiglia e di animali», si sprigionò dai
petti un alito di vita calda e sensuale. La corte
dei Medici accoglieva in quel tempo dotti, poeti,
artisti e musici, che si ritrovavano in convegni
a trattare questioni di scienza ed arti. Specialmente
nella casa di <i>Giovanni Bardi</i>, Conte di
Vernio, uomo assai colto, poeta e musico si
radunavano molti artisti e dotti per trattare sopratutto
di questioni musicali. Assidui frequentatori
di questa Camerata erano <i>Giulio Caccini</i>
romano (1550?-1618), <i>Jacopo Peri</i> (1561-1633)
di origine fiorentina, <i>Emilio del Cavaliere</i>, <i>Vincenzo
Galilei</i>, padre di Galileo (1540-1610), il
poeta <i>Ottavio Rinuccini</i>, <i>Girolamo Mei</i>, <i>Pietro
Strozzi</i> ed <i>Jacopo Corsi</i>, nella casa del quale
avevano luogo le riunioni, dopochè Giovanni
Bardi fu chiamato come camerlengo alla Corte
di Clemente VII.
</p>

<p>
Dalla lettura degli autori greci, che decantavano
la musica delle tragedie e dalle dottrine
platoniche si era venuta formando la persuasione
della sublimità di questa musica e si cercava
di scoprirne la natura e la qualità. Il dialogo
<span class="pagenum" id="Page_128">[128]</span>
di Vincenzo Galilei sulla musica antica e moderna
(1581) contiene la vera sfida di guerra alla
musica antica. Egli pubblicò alcuni frammenti
musicali di inni greci scoperti ma non seppe
trovare la chiave per decifrarli. E così successe,
che credendo di imitare la musica greca, della
quale allora assolutamente nulla si sapeva ed
oggi poco si sa, nacque lo stile drammatico,
così detto <i>rappresentativo</i>. L'onore di aver fatto
i primi tentativi spetta pure a Vincenzo Galilei,
che compose la scena di Ugolino di Dante
per voce sola ed accompagnamento di viola
ed alcuni brani delle Lamentazioni di Geremia,
quantunque da un passo di Baldassar Castiglione
(I, 13) «ma sopratutto parmi gratissimo
il cantare alla viola per recitare, il che tanto di
venustà ed efficacia aggiunge alle parole che è
gran meraviglia» si possa arguire, che simili
tentativi furono fatti ancor prima. Il plauso
che ne ottenne fu grande e ben presto si trovarono
imitatori, fra i quali <i>Giulio Caccini</i>, che,
nel 1601 pubblicò col titolo di <i>Nuove musiche</i>
una raccolta di pezzi scritti alcuni anni prima
con accompagnamento di chitarrone o tiorba
romana, specie di liuto a 10 corde. Essa contiene
dodici madrigali a una voce, dieci arie ed alcuni
frammenti tolti dal <i>Rapimento di Cefalo</i>.
I madrigali sono semplici declamazioni, le arie
si avvicinano alla canzone a strofe. Il basso
numerato è senza interesse ma abbastanza corretto.
Nella prefazione «ai lettori» vien data
l'idea del nuovo stile, del quale Caccini si
<span class="pagenum" id="Page_129">[129]</span>
proclama inventore e sviluppata la teoria del
canto. Lo stile di queste composizioni è diverso
dal polifonico e si avvicina all'arioso senza melodia
periodizzata, limitandosi ad una declamazione
accentuata con piccole frasi melodiche
e ritmo non deciso. In complesso però le <i>Nuove
musiche</i> sono ben poca cosa ed appartengono
più che al nuovo stile alla <i>pratica del bel canto</i>,
che era fra i supremi fini della Camerata. Riemann
sempre in cerca di novità ha tentato
ultimamente una riabilitazione delle <i>Nuove
musiche</i>, cambiandone in parte il ritmo segnato
che è il solito C, mentre in realtà vi si mescolano
altri ritmi di <span class="above">3</span>&#xfeff;&#8260;&#xfeff;<span class="below">4</span> e <span class="above">3</span>&#xfeff;&#8260;&#xfeff;<span class="below">2</span>, nè si può negare,
che la nuova divisione ritmica rende quelle
composizioni più agili e meno angolose.
</p>

<p>
Questa innovazione non rispondeva però ancora
all'idea della Camerata, che si pensava essere
stata la musica delle tragedie greche qualche
cosa di medio fra la parola ed il canto,
più di una declamazione passionata e meno
che una melodia ritmica, in una parola il <i>recitativo
secco</i> della nostra musica. Chi lo scoprì
ed introdusse fu <i>Jacopo Peri</i> († 1633), il Zazzerino,
celebre cantante e musicista, che musicò
la <i>Dafne</i> di Rinuccini, eseguita in casa
Corsi nel 1594, la prima vera opera scritta nello
stile rappresentativo che corrispondeva a quanto
si crede, agli ideali ellenici della Camerata,
perchè ne andò perduta la musica ad eccezione
di due brani insignificanti, che sono composti
da Bardi e non da Peri.
</p>

<p>
<span class="pagenum" id="Page_130">[130]</span>
</p>

<p>
Sembra strano che un tale genere di musica,
che destò tanta ammirazione e plauso, non abbia
tosto trovato imitatori, giacchè non ci è
conservata alcuna memoria di dramma in musica
fra la <i>Dafne</i> e l'<i>Euridice</i>, questa pure
scritta da Rinuccini, con musica di Jacopo
Peri, rappresentata a Firenze ai 6 ottobre del
1600 in occasione delle nozze di Maria dei
Medici con Enrico IV di Francia nel palazzo
Pitti in presenza della corte e dei nobili fiorentini
con grande sfarzo di scene, vestiari e
macchine. Peri cantò egli stesso la parte di Orfeo,
mentre Caccini, che avea pure composto alcuni
pezzi, dirigeva i cori. L'orchestra nascosta dietro
la scena, si componeva di un clavicembalo,
un chitarrone, un liuto grosso ed una lira
grande, oltre molti istrumenti a fiato e corda,
che accompagnavano i cori o suonavano i ritornelli.
</p>

<p>
Giulio Caccini compose esso pure l'<i>Euridice</i>
e la pubblicò nel 1600 presso Giorgio Marescotti.
Questi due drammi per musica, o tragedie,
come si chiamavano allora, sono scritti
nello stile rappresentativo ed in essi erano messe
in pratica le teorie nuove, frutto delle conferenze
della Camerata fiorentina. Noi usi alla
melodia moderna possiamo a stento capacitarci
dell'ammirazione che destarono ai loro
tempi, giacchè essi non contengono che lunghi
recitativi con piccoli brani nello stile arioso e
cantabile, avendo Peri e Caccini voluto escludere
i pezzi chiusi, la melodia organica e periodizzata,
<span class="pagenum" id="Page_131">[131]</span>
perchè credevano che i Greci non
l'avessero conosciuta od usata nei loro drammi.
Anzi si può dire che questa nuova musica che
evitava di progetto la melodia e specialmente
il periodo melodico era un regresso in confronto
dell'<i>Ars nuova</i> fiorentina del Trecento e
Quattrocento, come è pure ormai da rigettarsi
l'opinione comune che l'introduzione della monodìa
sia un merito della Camerata, giacchè
questa la troviamo e migliore ancora prima e
perchè le aspirazioni dei riformatori erano precipuamente
rivolte alla verità drammatica da
raggiungersi colla chiara ed accentata declamazione
e l'accompagnamento istrumentale armonico.
Del pari poco elaborati sono i cori,
di gran lunga inferiori a quelli dell'epoca anteriore
e contemporanea, nè gran fatto interessante
è l'accompagnamento scritto per semplice
basso, che procede alle volte a tentoni e
soltanto nei momenti più caratteristici e passionali
un poco si avviva e muove. E neppure
si può pensare ad un orchestra con parti differenti
per gli istrumenti, giacchè era lasciato
al suonatore di scegliere a suo piacimento e secondo
il suo buon gusto e tatto musicale le note
degli accordi del tono indicato dal basso.
</p>

<p>
I meriti della Camerata fiorentina risultano
perciò specialmente dopo i nuovi studi molto
più modesti di quanto si credeva prima. Lo
stil nuovo è ormai abbastanza chiaramente
accennato nei madrigali drammatici e negli intermezzi
madrigaleschi di Striggio, Marenzio,
<span class="pagenum" id="Page_132">[132]</span>
Vecchi ed altri. Nè nelle due Euridici troviamo
ancora il vero recitativo drammatico ma piuttosto
degli ariosi rozzi. La loro importanza sta
invece nel predominio del canto a solo e nell'introduzione
del canto espressivo, che segue
il testo. Ciò nullostante essa fu immensa per la
musica, poichè ambedue segnarono il principio
della vera rivoluzione musicale, dell'emancipazione
dalla musica semplicemente polifonica e
dalla diatonica dell'epoca anteriore. La mancanza
della melodia periodizzata era meno importante
che il tentativo di dar alle parole
espressione adeguata e giusta, che è visibile ad
ogni pagina di queste due opere, nelle quali
ormai si fa uso della dissonanza per caratterizzare
e si va trasformando la salmodia antica in
vera recitazione e declamazione drammatica.
</p>

<p>
Tanto Peri che Caccini ci hanno lasciato nella
Prefazione delle loro opere un Credo artistico,
che merita venir citato almeno in parte, anche
perchè esso ha una certa rassomiglianza colle
teorie wagneriane.
</p>

<p>
(Peri) «.... Veduto che si trattava di poesia
drammatica, e che però si doveva imitar col
canto chi parla (e senza dubbio non si parlò
mai cantando), stimai che gli antichi Greci e
Romani usassero un'armonia, che avanzando
quella del parlare ordinario, scendesse tanto
dalla melodia del cantare che pigliasse forma
di cosa mezzana.... Conobbi, parimenti nel nostro
parlare, alcune voci intonarsi in guisa che
vi si può fondare armonia; e nel corso della
<span class="pagenum" id="Page_133">[133]</span>
favella, passarsi per altre molte che non si intuonano
finchè si torni ad altra capace di movimento
di nuova consonanza.... E però, sì come io
non ardirei affermare questo essere il canto nelle
greche e nelle romane favole usato, così ho
creduto esser quello che solo possa donarcisi
dalla nostra musica, per accomodarsi alla nostra
favella.... E spero che l'uso delle false, sonate
e cantate senza paura non vi saranno
di noia, massime nelle arie più meste e più
gravi....».
</p>

<p>
(Caccini) «E questa è quella maniera, altresì,
la quale discorrendo Ella (<i>Bardi</i>) diceva essere
stata usata dagli antichi Greci.... Nella qual maniera
di canto, ho io usato una certa sprezzatura,
che io ho stimato che abbia del nobile,
parendomi con essa di essermi appressato quel
più alla natural favella.... non havendo mai nelle
mie musiche usato altr'arte, che l'immitazione
de' sentimenti delle parole, toccando quelle
corde più affettuose, le quali ho giudicato più
convenirsi per quella grazia che si ricerca per
ben cantare....».
</p>

<p>
E così era nato un nuovo genere di musica,
che per un capriccio o caso dovevasi alla fisima
d'aver rinnovellato la tragedia greca colla quale
non aveva certo neppur lontana somiglianza
nè di questa l'importanza etica, ma che era
destinato a dominare il campo musicale fino al
nostro tempo ed in futuro. Ma se la speranza
o la credenza d'aver ripristinata la musica greca
che colla sua teoria era stata soltanto un ostacolo
<span class="pagenum" id="Page_134">[134]</span>
al progresso dell'arte musicale, non fu che
una vana illusione, la nuova e grande innovazione
era la espressione di quell'istinto essenzialmente
umano, che solamente nell'unione del
sentimento spirituale del Cristianesimo col sensuale
del Paganesimo vedeva o divinava la perfezione
artistica. E come il sentimento ellenico,
il piacere estetico della perfezione della forma
fu quello che produsse la rivoluzione nella pittura
e cagionò il Rinascimento delle arti e della
letteratura, così l'unione dell'idea del mondo
greco, il sentimento umano e terreno collo spiritualismo
del Cristianesimo ispirò nuova vita alla
musica e la fece arte umana vera e capace di
esprimere la gioia ed il dolore del singolo individuo,
che agognava ad indipendenza di azione
e di pensiero. La poesia, che nello stile polifonico
aveva perduta ogni importanza, viene rimessa
nei suoi diritti, la musica diventa la compagna
di lei e ne nasce l'elemento lirico musicale.
</p>

<p>
Il dramma, come l'avevano ideato Peri e Caccini
non poteva ancora corrispondere agl'ideali,
che essi forse intravedevano ma non sapevano
realizzare, giacchè la polifonia non era nelle
loro opere eliminata ma soltanto trasformata e
la tecnica e l'arte erano ancora insufficienti ad
esprimere l'elemento soggettivo, che in quei
tempi di risorgimento delle arti e del pensiero
si faceva sempre più potente. L'opera di Peri
e Caccini era nata alla corte dei Medici fra lo
sfarzo delle feste e la pompa delle vesti e scenarî
ed era monopolio dei principi. Il popolo
<span class="pagenum" id="Page_135">[135]</span>
vi restava estraneo, perchè le sue canzoni, le
sue melodie parlavano altrimente al suo cuore
ed altrimente lo commovevano. Alla nuova
opera mancava ancora la vita interna, l'alito
vivificatore che la facesse non una semplice
parodia della tragedia greca ma l'espressione
vera delle passioni umane. E forse per questo
Peri e Caccini dopo l'<i>Euridice</i> non ritentarono
la prova.
</p>

<p>
Questa è la storia esterna dell'origine dell'opera
musicale. Ma ne esiste un'altra non meno
importante e non meno vera, colla quale la
Camerata fiorentina nulla ha da fare. Questa
ha dato senza dubbio l'impulso immediato ma
non è da credere che l'idea fecondatrice avrebbe
creato l'opera, quando i tempi non fossero stati
maturi e non fosse stata preparata nella pratica
e nella teoria la trasformazione della polifonia
alla monodia.
</p>

<p>
La teoria greca conosce le consonanze ma
più in teoria che in pratica. L'<i>organum</i> colle
quarte e quinte parallele, il bordone colle seste
e terze non ebbero alcuna importanza per la
intelligenza dell'armonia, ma rimasero rozzi tentativi
meccanici. Da questi principî poteva però
nascere l'armonia se non fosse stato introdotto
col discanto il principio del moto contrario
delle voci, che non si curava punto dell'accordo
o consonanza delle voci, affidata al caso
od all'istinto. La terza si riconobbe col tempo
per consonanza ma imperfetta, tanto che il principio
e la fine delle composizioni non hanno
<span class="pagenum" id="Page_136">[136]</span>
che la quinta e l'ottava ma non la terza. Chi
divinò il nostro sistema d'armonia ma non
seppe trarne conseguenze pratiche fu Giuseppe
Zarlino nelle sue Istituzioni armoniche e forse
ancor prima di lui un altro italiano <i>Lodovico
Fogliarti</i> nella sua <i>Musica theorica</i> (1529). Ed a
sconquassare l'edificio delle tonalità antiche
servirono certo i tentativi di introdurre la cromatica
e l'enarmonica, fatti da <i>Nicola Vicentino</i>,
Cipriano de Rore, Gesualdo e Marenzio. A dar
l'ultimo crollo alla teoria antica e far comprendere
l'accordo servì poi il basso generale
per quanto probabilmente per caso e non per
frutto di speculazioni teoriche.
</p>

<p>
Le canzoni popolari ebbero pure grande parte
alla nuova rivoluzione musicale. L'uso di mettere
la melodia o canto fermo nel tenore va
adagio cessando ed il soprano cambia di spesso
il nome di discanto in quello significativo di
<i>cantus</i>. Le composizioni scritte per voci ed istrumenti
e la maniera di cantare una o due voci ed
eseguire con istrumenti le altre servì pure a far
comprendere l'accordo. Petrucci stampò ormai
nei primi anni del secolo XVI, dunque molti
decenni prima dell'opera composizioni per soprano
e liuto (tenore e basso). La parte di
questo per l'impossibilità di tenere le note doveva
diventare una specie di accompagnamento
della voce che dominava anche per la poca sonorità
dell'istrumento. Lo stesso si può dire
delle composizioni scritte per più liuti, dove la
melodia è sempre nella prima parte. E neppure
<span class="pagenum" id="Page_137">[137]</span>
bisogna tener fermo all'asserzione che Peri e
Caccini sieno i primi monodisti perchè il basso
dei Concerti ecclesiastici di Viadana, stampati
nel 1602 ma scritti prima non è una semplice
parte vocale ma un vero basso istrumentale e
perchè la melodia è più scorrevole che nelle
melopee dei primi, che propugnavano la «nobile
sprezzatura del canto».
</p>

<p>
La nuova forma fu dunque piuttosto la conseguenza
dello svegliarsi della coscienza musicale
e dei progressi dell'arte che del caso o delle
sedute della Camera fiorentina. Ma se ammettendo
ciò, si attenua la gloria di questa, non
spetterà meno all'Italia il vanto di aver creato
l'opera drammatica musicale. «Soltanto la nazione
che deriva dai Romani e nella quale s'era
ridotto quello che restava dei Greci, trovò forme
che innalzavano la musica sopra lo strimpellare
di suonatori e pifferai pagati e le speculazioni
di scolastici all'indipendenza di arte bella. Gli
Italiani seppero con grazia e successo far cose,
che in ogni altro paese sarebbero state impossibili
e riuscite ridicole, tanto essi avevano assorbito
l'arte antica e le sue forme. Persino imprese
che basavano palesemente su premesse
false riuscirono a bene. Come sarebbe stato
possibile in Germania, in Inghilterra od in Francia,
di trovare coi mezzi che disponevano gli
Italiani le due forme fondamentali della musica,
l'opera e l'oratorio? Noi sappiamo che le loro
premesse erano affatto infondate, giacchè nella
musica greca non si troverà nulla che potesse
<span class="pagenum" id="Page_138">[138]</span>
servire di modello alla musica italiana che se
ne faceva derivare; tali contradizioni, riconosciute
o meno, avrebbero reso lo spirito germanico
inetto a compiere qualsiasi cosa, mentre
l'Accademia fiorentina, camminando sulle
nuvole della fantasia come su di una strada
aperta, raggiunse il suo scopo. Gli Italiani consideravano
l'antichità non come freddi indagatori
ma come artisti e ciò, a cui uno storico
non avrebbe prestato alcuna attenzione, era l'unica
cosa che per essi aveva valore. Il sentimento
della forma artistica era in loro talmente
potente, che bisogna ammettere che fosse
piuttosto un istinto congenito della bellezza che
il frutto di una coltura di più secoli.
</p>

<p>
Chi potrebbe credere che la stessa nazione
che aveva raggiunto la perfezione nei cori di
chiesa, nel canto polifonico profano, nel madrigale
potesse subito dopo creare la cosa più
semplice, il recitativo, la monodia e l'arte del
canto? Quasi tutto ciò che esiste di nuovo in
questo riguardo lo dobbiamo a loro, e quando
le altre nazioni avevano incominciato ad appropriarsi
le nuove forme, gli Italiani le sorprendevano
con delle nuove. (Chrysander, Händel,
vol. I, 153).
</p>

<div class="blockquote">
<p class="title">
LETTERATURA
</p>

<p>
A. D'Ancona — <i>Origine del Teatro in Italia</i>, Firenze, 1877.
</p>

<p>
C. Coussemaker — <i>Drames liturgiques du moyen-âge</i>, Rennes,
1860.
</p>

<p>
F. I. Mone — <i>Schauspiele des Mittelalters</i>, 1846.
</p>

<p>
<i>Commemorazione della Riforma melodrammatica</i>, Firenze,
1895, Galletti e Cocci.
</p>

<p>
<span class="pagenum" id="Page_139">[139]</span>
</p>

<p>
E. Rolland — <i>Histoire de l'Opéra en Europe avant Lully et
Scarlatti</i>, 1895.
</p>

<p>
Alaleona D. — <i>Studi su la storia dell'oratorio musicale in
Italia.</i> Torino-Roma, 1908.
</p>

<p>
— <i>Le laudi spirituali italiane nei secoli XVI e XVII.</i> Rivista
musicale italiana. 1909, fasc. 1º.
</p>

<p>
Goldschmidt Hugo — <i>Zur Geschichte der italienischen Oper im
XIII. Jahrhundert.</i> Leipzig, Breitkopf und Härtel, 1901.
</p>

<p>
Pasquetti Guido — <i>L'oratorio musicale in Italia.</i> Storia critica
letteraria. Firenze, Le Monnier, 1906.
</p>

<p>
Schering Arnold — <i>Die Anfänge des Oratoriums.</i> Lipsia,
1907, Breitkopf und Härtel.
</p>

<p>
Parazzi — <i>Vita ed opere musicali di Lodovico Grossi Viadana</i>,
Milano.
</p>

<p>
Ehrichs Alfred — <i>Giulio Caccini</i>, Leipzig, Hesse, 1909.
</p>

<p>
A. Solerti — <i>Le origini del Melodramma.</i> Torino, Bona, 1901.
</p>

<p>
— <i>Gli albori del Melodramma.</i> Palermo, Sandron, 3 v., 1903.
</p>

<p>
— <i>Musica, ballo e drammatica arte alla Corte medicea, ed
altre feste fiorentine dal 1600 al 1640.</i> Firenze, Bemporad,
1903.
</p>

<p>
R. Eitner — <i>Die Quellen zur Entstehung der Oper-Monatshefte
für Musikgeschichte.</i>
</p>

<p>
R. Kiesewetter — <i>Schicksale und Beschaffenheit des weltlichen
Gesanges</i>, Lipsia, 1841.
</p>

<p>
L'Euridice di Peri e Caccini è pubblicata in edizione tascabile
di Ricordi e Comp., Milano, senza trascrizione del
basso.
</p>

<p>
L'<i>Euridice</i> di Peri col basso decifrato, vol. X della Pubblikationen
für Musikforschung, 1881.
</p>

<p>
<i>La rappresentazione di anima e corpo</i> in edizione facsimile
per cura di F. Mantica, Roma.
</p>

<p>
Composizioni di Caccini, Orazio Vecchi, Malvezzi, Viadana,
contengono le opere di Kiesewetter, Gevaert (<i>les gloires de
l'Italie</i>), Ambros, Proske (<i>Musica divina</i>).
</p>

<p>
Torchi — (<i>L'arte musicale in Italia</i>) volume 2º e seg. Cfr.
anche L. Torchi, <i>Canzoni ed arie italiane</i>, ad una voce
del secolo XVII. Rivista musicale italiana, anno I, fascicolo
4º e la pubblicazione musicale corrispondente:
<i>Canzoni ed arie del XVII secolo</i> (Ricordi e Comp.).
</p>
</div>

<div class="chapter">
<p>
<span class="pagenum" id="Page_140">[140]</span>
</p>

<h2 id="cap10">CAPITOLO X.
<span class="smaller">Claudio Monteverdi
e l'opera veneziana e napolitana.</span></h2>
</div>

<p>
La Camerata fiorentina aveva dato l'impulso
alla nuova evoluzione musicale e l'idea aveva
trovato terreno fecondo negli animi desiderosi
di nuove cose e destantisi alla vita moderna
di pensiero. L'esempio di Firenze trovò presto
imitatori e già nel 1601 si eseguì a Bologna
l'<i>Euridice</i> e nel 1604 a Parma la <i>Dafne</i>. In Roma,
la sede della polifonia, il dramma per musica
si contenta ancora di fornire divertimento al
popolo e nel 1606 troviamo rappresentazioni
popolari sulle piazze con musica di <i>Paolo Quagliati</i>,
che ricordano l'antico carro greco di
Tespi. Ma l'idea fiorentina minacciava spegnersi
e restare una semplice utopia di letterati e dilettanti,
tanto più che i membri della Camerata
erano o gentiluomini o letterati, che della musica
non avevano cognizioni profonde, mentre
Caccini e Peri erano buoni musicisti e discreti
contrappuntisti, ma non potevano paragonarsi
ad altri musicisti dell'epoca, dottissimi teorici.
</p>

<p>
La riforma doveva perciò trovare degli inimici
nella classe dei musicisti stessi, che s'erano
formati ad altri studî e che non risparmiavano
le più aspre critiche alla nuova musica:
<span class="pagenum" id="Page_141">[141]</span>
«Se tornassero in vita Iusquino, Mutone
e gli altri, che di questo sapevano assai pur,
trasecolerebbero in vedere sì poca cognizione
e quanto malamente hoggidì i compositori se
ne sappiano servire, cose che mi fanno arrossire
e vergognare per loro» (Lodovico Zacconi,
Pratica di musica 1622).
</p>

<p>
Il nuovo stile rappresentativo non era ancora
il passo decisivo per romperla colla polifonia
e s'era fermato a mezza strada, non osando
abbandonare intieramente le antiche tradizioni
e viceversa rinunziando alla melodia ed alle
forme musicali. L'arte aveva bisogno di un vero
musicista, che sapesse liberare l'idea della Camerata
da tutto quello di artificioso e pedantesco
che traeva con sè e la fecondasse. Essa
lo ebbe in <i>Claudio Monteverdi</i>.
</p>

<p>
Nato in Cremona nel 1567, frequentò la scuola
di Marcantonio Ingegneri, eccellente contrappuntista
dell'epoca. Dopo molti anni passati alla
Corte dei Duchi Gonzaga a Mantova, diventò
direttore di cappella a S. Marco in Venezia dove
rimase fino alla morte (1643). Quantunque egli
abbia scritto più musica polifonica da chiesa
e profana, egli deve la sua fama al dramma musicale.
La sua prima opera <i>Orfeo</i>, favola per
musica su testo di Rinuccini, fu rappresentata
nel 1607 a Mantova alla corte di Vincenzo Gonzaga.
Ormai in questa prima opera egli si mostra
di gran lunga superiore a Peri ed a Caccini,
giacchè in essa non v'è più lo stile semplicemente
declamatorio dell'<i>Euridice</i>, ma un
<span class="pagenum" id="Page_142">[142]</span>
nuovo stile che palesa chiaramente il sentimento
lirico ossia essenzialmente musicale.
</p>

<p>
L'<i>Orfeo</i> come lo dimostrarono le recenti esecuzioni
è veramente l'opera d'un genio che precorse
i tempi, giacchè in esso troviamo ormai
più o meno sviluppati i germi delle maggiori
innovazioni posteriori comprese quelle di Gluck,
e Wagner e le moderne. Quest'arte divinatoria
è tanto più meravigliosa in un'epoca in cui
non c'era nulla da imitare ma pressochè tutto
da creare, perchè la superiorità di Monteverdi
su Peri e Caccini è immensa. La musica dell'<i>Orfeo</i>
non è oggi punto invecchiata ed ha
interesse più che storico, perchè in essa v'è
ben poco di formale ma tutto è vero, ispirato
e convincente.
</p>

<p>
All'<i>Orfeo</i> segue già nel 1608 per le nozze di
Francesco Gonzaga con Margherita di Savoia,
<i>Arianna</i>, quel dramma pur troppo perduto ad
eccezione del celebre brano del lamento, che fu
come una rivelazione e che destò il più grande
entusiasmo, tanto che il contemporaneo Bonini
scrive «che non è stata casa, la quale avendo
cembali o tiorbi in casa non avesse il lamento».
E l'ammirazione non è esagerata, se si pensa
alla potenza espressiva di quel piccolo brano,
derivante specialmente dal sapiente e nuovo
uso della dissonanza.
</p>

<p>
Monteverdi scrisse alcune altre opere, che furono
rappresentate con grande plauso a Venezia
ed altrove (<i>Adone</i>, <i>Le nozze di Enea con Lavinia</i>,
<i>Il ritorno di Ulisse</i>, <i>L'incoronazione di
<span class="pagenum" id="Page_143">[143]</span>
Poppea</i>). La musica delle ultime due ci è restata
e quella dell'<i>Incoronazione di Poppea</i> supera
anche quella dell'<i>Orfeo</i> per maturità e specialmente
per la caratteristica ed il sentimento
drammatico del dialogo.
</p>

<p>
Monteverdi è veramente il primo musicista
moderno. Egli merita questo nome, perchè egli
fu il primo che liberò intieramente la musica
dai ceppi della polifonia e dalla retorica dei
fiorentini facendola esprimere le passioni umane
coi più veri ed appassionati accenti. I personaggi
dei suoi drammi non sono più semplicemente
una piccola parte di un tutto, ma esseri
umani, che pensano, agiscono, sentono, soffrono
per sè individualmente e che esprimono con
accenti proprî le loro passioni. A confermar
ciò basti la menzionata scena dell'<i>Arianna</i>, in
cui mai il dolore ebbe accenti più veri e toccanti.
Ma egli di ciò non si contenta. Abbandona
intieramente il sistema diatonico antico
e vi sostituisce il cromatico, intuendo colla
perspicacia del genio l'importanza della dissonanza
per far spiccare i diversi caratteri ed i
momenti più drammatici. Egli fa uso dell'accordo
di dominante nella cadenza, adopera ripetutamente
senza preparazione l'intervallo di
<i>nona</i>, la <i>settima diminuita</i>, il <i>tritono</i>, il <i>diabolus</i>
antico, dove si tratti concentrare l'espressione
ed individualizzare, punto badando alle tradizioni
e sorridendo alle invettive che gli scagliava
il pedante Artusi in scritti mordaci — ma stimando
come egli scrisse, che «potessero essere
<span class="pagenum" id="Page_144">[144]</span>
considerate altre feconde cose intorno all'armonia
e che vi fosse una moderna pratica
differente dalla determinata, la quale, con quietanza
del senso e della ragione difende il moderno
comporre». E così si diffondeva nella
musica quel grido di dolore della umanità nata
per soffrire e combattere, la dissonanza, che è
la vera espressione individuale dell'uomo pensante
in mezzo alla natura impassibilmente
serena.
</p>

<p>
Monteverdi si può pure chiamare il padre
dell'istrumentazione, giacchè, se Peri e Caccini
si contentarono di far accompagnare i loro
canti da più istrumenti per rinforzo delle voci
senza studiarne le particolarità ed il colorito
speciale e senza dar loro importanza, Monteverdi
studia ormai la natura di ogni istrumento,
colorisce l'istrumentazione, aggiunge nuovi effetti,
come il tremolo e il pizzicato degli istrumenti
a corda, e da loro esistenza propria servendosene
ad esprimere quello che le parole
non ponno dire. In quanto egli sia in ciò superiore
ai suoi antecessori si vede confrontando
i suoi intermezzi e ritornelli, p. es. il graziosissimo
a più viole dell'<i>Orfeo</i> con quello di flauti
dell'<i>Euridice</i> di Peri. In genere i brani istrumentali
dell'<i>Orfeo</i> (Sinfonie e Ritornelli) sono ammirabili
e piccole poesie musicali, che stanno in
stretta relazione coll'azione drammatica e la caratterizzano
alle volte felicemente con poche
battute, permettendolo anche la varietà degli
strumenti impiegati, che nell'<i>Orfeo</i> sono: 2
<span class="pagenum" id="Page_145">[145]</span>
cembali, 2 controbassi (specie di viole grandi)
10 viole da braccio, arpa doppia, 2 violini piccoli
alla francese, 2 cetre, 2 piccoli organi, 3 viole
di gamba, 4 tromboni, 1 regale (specie di organo),
2 cornette, 1 flautino alla vigesima seconda,
1 clarino (tromba) 3 trombe sordine.
Le parti istrumentali delle opere di Monteverdi
non sono scritte in esteso ma sono solamente
indicati gli strumenti, per cui si deve arguire
che gli accompagnatori dovevano essere
provetti musicisti, a meno non si voglia supporre
che siano andate perdute le parti.
</p>

<p>
I Madrigali di Monteverdi, quantunque di
forma tradizionale contengono una quantità
di elementi popolareschi e drammatici raggiunti
col largo uso della cromatica e della dissonanza.
Fra i <i>Madrigali guerrieri</i> trovasi il
celebre <i>Combattimento di Tancredi e Clorinda</i>
per voci e quattro viole, dove s'incontra per
la prima volta il tremolo ed il pizzicato.
</p>

<p>
Monteverdi fu non soltanto un eminente musicista
sempre in cerca di novità nel campo
della teoria e tecnica ma altresì un fine esteta,
che si rendeva ragione di quello che faceva
d'uopo al dramma musicale. Egli non sceglie
a caso i libretti ma li vaglia e giudica, come
secoli dopo faceva Verdi, mettendo a dura
prova i poeti. Così p. e. essendogli stato dato
l'incarico dal Duca di Mantova Ferdinando di
musicare la favola di <i>Teti e Peleo</i> di Scipione
Agnelli, egli risponde al suo signore: «Et come
potrò io con il mezzo loro movere li affetti!
<span class="pagenum" id="Page_146">[146]</span>
Mosse l'Arianna per esser donna, mosse parimenti
Orfeo per essere uomo e non vento. Le
armonie imitano loro medesime et non con
l'orazione et li strepiti dè venti, et il belar
delle pecore, il nitrir dei cavalli et va dicendo,
ma non imitano il parlar dè venti che non si
trova. La favola tutta poi, quanto alla mia non
poca ignoranza, non sento che punto mi mova
e con difficoltà anco la intendo, nè tanto che
lei mi porti con udire naturale ad un fine
che mi mova. L'Arianna mi porta ad un giusto
lamento et lo Orfeo ad una giusta preghiera,
ma questa non so a qual fine, sicchè, che vuole
la S. V. Ill.ma che la musica possa in questa!»
</p>

<p>
Contemporaneo di Monteverdi ed a lui in
molti riguardi affine è <i>Marco da Gagliano</i>, fiorentino
(circa 1575-1642), autore di Madrigali e
drammi musicali, dei quali ci restano la <i>Dafne</i>
e la <i>Flora</i>. Anche in queste due opere troviamo
lo stile fiorentino ma più scorrevole ed espressivo.
Degno di menzione è il Proemio della
<i>Dafne</i>, nel quale l'autore dà utilissimi ammaestramenti
ed indicazioni ai cantanti ed attori
circa la maniera d'esecuzione.
</p>

<p>
Il processo di sviluppo dell'opera in musica
continua con <i>Pier Francesco Caletti Bruni</i> detto
<i>Cavalli</i> (1600-1676) di Crema, scolaro ed erede
del genio di Monteverdi, direttore di cappella
in S. Marco a Venezia. Fra le sue (34-39) opere
drammatiche, la prima delle quali fu <i>Le nozze
di Teti e di Peleo</i> (1639), ebbe grande successo
il <i>Giasone</i> (1649), ed a ragione, perchè vi abbondano
<span class="pagenum" id="Page_147">[147]</span>
scene di grande bellezza e verità come
p. e. il lamento di Isifile e Maria «dell'antro
magico». Cavalli perfezionò lo stile e diede
più libera movenza al recitativo ed all'aria, che
quantunque non sia ancora sviluppata, pure ha
carattere decisamente arioso e melodia organicamente
periodizzata. Ammirabile è poi nelle
sue composizioni il magistrale aggruppamento
delle parti, (duetti, terzetti e quartetti), la
caratteristica e la novità degli effetti. Quasi in
tutte le sue opere, anche nelle serie, havvi qualche
personaggio comico (balbuziente, soldato,
ecc.), e qui sono forse da cercare i primordi
dell'opera comica, della quale del resto troviamo
esempi per quanto imperfetti nella <i>Tancia</i>
di <i>Jacopo Melani</i> (1657), nel <i>Pazzo per forza</i>
e nel <i>Vecchio burlato</i> dello stesso autore ed in
altre opere ancora anteriori, come p. e. nella
<i>Diana schernita</i> di <i>Giacinto Cornachioli</i> Roma
(1629), <i>Chi soffre speri</i> di Marco Marazzoli su
parole di <i>Giulio Rospigliosi</i> (papa Clemente IX)
(1639).
</p>

<p>
Tanto nelle ultime opere di Monteverdi che
in quelle di Cavalli il coro va perdendo importanza
sia per la difficoltà di aver un coro per
un'opera che cominciava a divenire popolare e
perciò costretta a risparmiar spese o per il
graduato abbandono della musica polifonica
sia per lo spirito dei tempi inclinante al soggettivismo.
In ambedue l'armonia viene coordinata
alla melodia ed essa non segue più l'ordine
delle voci. Per i crescendi drammatici si usa la
<span class="pagenum" id="Page_148">[148]</span>
forma della sequenza ed altre affini ed il recitativo
ha ancora una parte musicalmente assai
importante, quantunque Cavalli preferisca ormai
l'arioso e le forme chiuse, di solito nel ritmo
di passacaglia su bassi ostinati.
</p>

<p>
L'istrumentazione di Cavalli è molto più semplice
di quella di Monteverdi e vi domina il violino.
Le trombe sono impiegate raramente nè si
fa uso di tutta quella schiera d'istrumenti che
usavano i fiorentini. Bisogna però osservare che
gli strumenti non sono menzionati e che le partiture
conservatici non sono forse che schizzi
da completarsi a seconda del bisogno. Oltre le
voci naturali, sono impiegati anche i castrati,
che alle volte sono scritti in tessitura più alta
di quella del soprano.
</p>

<p>
La sinfonia originaria dell'opera veneziana cominciò
coll'essere una semplice introduzione
senza alcuna attinenza all'opera, in un tempo
senza cambiamento di ritmo; poi si divise in
due parti diverse di ritmo e tema, la prima
basata sull'accordo, la seconda con sequenze
formate da un breve tema, ciò che era ormai un
embrione dell'ouverture francese posteriore.
Monteverdi e Cavalli, come di solito succede
dei genî, esercitarono per alcuni decenni, una
potente influenza sulla musica contemporanea
e dei maestri posteriori, quasi costringendoli
all'imitazione e soffocando i singoli germi di
originalità sicchè le opere di questi non sono
che pallide copie delle loro.
</p>

<p>
Non minor fama di Cavalli ebbe <i>Giacomo
<span class="pagenum" id="Page_149">[149]</span>
Carissimi</i> di Marino (1604-1674), direttore in Sant'Apollinare
in Roma, il quale quantunque non
abbia composto opere teatrali ebbe grande influenza
sullo stile drammatico. Carissimi eccelse
nell'Oratorio e nella Cantata da Camera, specie
di scena drammatica con <i>a soli</i>, recitativi e
pezzi d'assieme. I meriti di Carissimi sono gli
stessi di quelli di Cavalli, ma in lui la melodia
è ancor più scorrevole, il recitativo diventa assai
espressivo come nella stupenda fine del <i>Iefte</i>. Fra
i suoi Oratorî scritti in lingua latina con accompagnamento
di due violini ed organo od organo
solo, fra i quali il <i>Giudizio di Salomone</i>, <i>Iefte</i>,
<i>Giona</i>, ecc., i cori hanno qualche cosa della
grandiosità e maestà di quelli di Händel e
struttura ed armonia somigliante alla moderna.
Il racconto è affidato allo Storico, le persone
dell'azione cantano o in recitativo od in stile
arioso, il coro ha alle volte parte drammatica.
Di Carissimi esistono anche più composizioni
comiche come il <i>testamento dell'asino</i>, la <i>declinazione
dell'hic, haec, hoc</i>, ecc.
</p>

<p>
Chi applicò all'opera i miglioramenti di Carissimi
fu <i>Marcantonio Cesti</i> suo scolaro, monaco
aretino (1620-1669), direttore di cappella dell'imperatore
Leopoldo I d'Austria, autore fecondo
d'opere. Le più celebri sono la <i>Dori</i> (1663)
ed il <i>Pomo d'oro</i> (1666). Questa fu eseguita
con incredibile sfarzo per le nozze di Leopoldo I
con Margherita di Spagna (la messa in scena
costò 100.000 talleri) ed ha proporzioni incredibili
(67 scene).
</p>

<p>
<span class="pagenum" id="Page_150">[150]</span>
</p>

<p>
Kretschmar caratterizza così Cavalli e Cesti:
«La natura di Cavalli sviluppa la sua grandezza
nelle scene patetiche ed in quelle dove dominano
il misterioso ed il terribile. L'arte di Cesti
ci conquide invece nelle parti idilliche del
dramma, quando la musica esprime i teneri
sentimenti dei cuori amanti, se l'amico consola
l'amico, se il solitario ricorda lamentandosi,
se si descrivono le immagini dei sogni. La melodia
di Cavalli è di linea semplicissima, mentre
Cesti è inesauribile in particolari intimi e finitissimi».
</p>

<p>
Da nominarsi sono altresì <i>Giovanni Legrenzi</i>
(1625-1690), direttore di S. Marco in Venezia,
maestro di Lotti e Caldara, <i>Andrea Ziani</i> (1653-1715),
celebre organista di S. Marco, morto a
Vienna, <i>Geronimo Giacobbi</i> (1575-1630), <i>Francesca
Caccini</i>, figlia di Giulio, <i>Carlo Polarolo</i>,
<i>Giac. Ant. Perti</i>, <i>Antonio Draghi</i> e finalmente
<i>Alessandro Stradella</i> napolitano (?) (1645-1681),
celebre cantore e virtuoso continuatore dello
stile di Carissimi. Le sue composizioni, fra le
quali alcune opere, sonate assai importanti,
oratorî, molte cantate, delle quali molte inedite,
si conservano in parte nella biblioteca di Modena;
le sue arie «<i>se i miei sospiri</i>» e «<i>o del
mio dolce</i>» non sono certo scritte da lui, perchè
di stile affatto moderno. Dopo una vita avventurosa
morì pugnalato a Genova.
</p>

<p>
Quantunque dopo gli studi recenti di Goldschmidt
si possa ritenere che i diretti continuatori
dell'opera di Caccini e Peri fossero romani
<span class="pagenum" id="Page_151">[151]</span>
(<i>Landi</i>, <i>Agazzari</i>, <i>Vitali</i>, <i>Mazzocchi</i>), pure
l'opera si poteva chiamare fin qui veneziana,
giacchè dopo Caccini e Peri sono i maestri veneziani
o che vissero a Venezia i più celebri
ed è a Venezia che si concentra l'interesse per
l'opera e dove se ne rappresentò maggior numero.
Ma colla fine del secolo XVII lo scettro
passa a Napoli ed alla scuola napolitana.
</p>

<p>
Il capo ed il primo dei molti celebri compositori
drammatici napoletani fu <i>Alessandro Scarlatti</i>
che si può a ragione chiamare il padre
dell'opera italiana moderna (1659-1725), nato a
Trapani, scolaro di Carissimi. Scarlatti si provò
in tutti i generi ed in ognuno con fortuna. Autore
fecondissimo scrisse più di 100 opere, 400
e più cantate, 200 messe, motetti, oratorî, e
molte composizioni istrumentali. Egli forma l'anello
di congiunzione fra lo stile severo di Palestrina
e la scuola del bel canto. Le sue composizioni
sacre sono ancora severe e maestose ed alla
polifonia è ispirato un nuovo alito caldo di vita,
che indarno si cerca nei suoi antecessori. La sua
importanza sta però nella musica drammatica.
Le sue opere teatrali (le più celebri sono <i>Rosaura</i>,
<i>Tigrane</i>, <i>Laodicea</i>) sono omai di gran lunga superiori
a quelle della scuola veneziana. La melodia
diventa sempre più facile, scorrevole e
spontanea, le forme si raffermano e perfezionano.
Il recitativo secco od accompagnato,
l'aria, l'ouverture prendono la forma definitiva.
L'istrumentazione per quanto semplice e basata
sugli archi è però molto più ricca che quella
<span class="pagenum" id="Page_152">[152]</span>
delle opere veneziane ed egli la colorisce con
altri istrumenti come corni, fagotti, viole d'amore,
ecc., al che giovò senza dubbio la musica
istrumentale di Torelli e Corelli, suoi contemporanei.
</p>

<p>
Lo studio delle sue opere non giustifica però
tutte le immense lodi che gli si soglion dare.
Egli è ben di rado drammatico e se lo è, di preferenza
nelle scene comiche. Le sue melodie
basano precipuamente sul contrappunto ed egli
eccelle piuttosto nelle forme piccole come la
cantata, che nell'opera teatrale stessa. Molti dei
maestri posteriori lo superano nell'ispirazione
ma nessuno nella sapienza e nell'estrema chiarezza
del lavoro contrappuntistico, giovandogli
forse la vicinanza di tempo dei grandi maestri
romani. Ma di lui in realtà oggi si conosce ben
poco, perchè quasi tutta la sua immensa opera
è sepolta nelle biblioteche. Händel ed anche
Bach gli devono moltissimo e specialmente il
primo apprese da lui la bellezza della forma,
la chiarezza e senza lo studio delle sue opere
ed i suoi consigli egli non sarebbe quegli che
egli è.
</p>

<p>
Secondo gli ultimi studî sembra anche che
molti dei meriti di <i>Scarlatti</i> sieno comuni ad un
altro maestro, <i>Francesco Provenzale</i> (1610) del
quale sinora si conosceva poco più del nome e
che forse fu maestro di Scarlatti. Le sue opere
<i>Stellidaura vendicata</i>, <i>lo Schiavo di sua moglie</i>,
<i>la Colomba ferita</i>, mostrano omai quelle forme
e quei pregi di cui vanno adorne le opere di
<span class="pagenum" id="Page_153">[153]</span>
Scarlatti. Questi finì la sua gloriosa carriera
quasi nell'oscurità e dimenticanza, consolato
soltanto dall'ammirazione ed affetto di numerosi
scolari e colleghi, fra i quali il sommo
Händel, che di lui parlava colla più alta stima.
</p>

<p>
L'opera di Scarlatti segna una nuova fase
della musica. Essendo nell'opera napoletana
concentrata tutta l'importanza nelle arie l'interesse
drammatico, lo sviluppo dell'azione va
perdendosi in un lirismo dominante. Fu quasi
un'ubbriacatura di melodie delle quali mai si
era sazî; <i>aria</i> seguiva ad <i>aria</i> e <i>recitativo</i>, ed
i piccoli cori frammisti a qualche pezzo d'assieme
di pochissima importanza aveano piuttosto
lo scopo di conceder riposo al cantante
che altra cosa. La polifonia avea troppo a lungo
dominato il campo ed impedito il sorgere della
melodia assoluta, cosicchè, quando questa potè
liberamente espandersi, il pubblico dimenticò
intieramente la verità drammatica, lo sviluppo
dell'azione, dei caratteri ed altro. L'opera divenne
pressochè una cantata, snaturandosi ancora
nei primordî un genere che aveva altre
tendenze e cagionando altresì la decadenza
della musica da chiesa, giacchè all'antica polifonia
l'Italia non seppe sostituire, come la
Germania, l'elemento della semplice e grave
devozione delle canzoni popolari protestanti
ma vi trapiantò la melodia teatrale drammatica.
</p>

<p>
La <i>nobile sprezzatura</i> del canto, vagheggiata
dalla Camerata fiorentina, fa luogo alla virtuosità
che non serve a scopi alti ma tende semplicemente
<span class="pagenum" id="Page_154">[154]</span>
all'effetto esteriore. Questi difetti non
sono tanto palesi in Scarlatti e nei primi maestri
della grande scuola napoletana, durando
ancora le antiche tradizioni ed essendo la riforma
fiorentina troppo recente. Molte delle loro
composizioni sacre resistettero perciò al cambiar
dei tempi, mentre le opere drammatiche
sono tutte dimenticate, perchè nelle prime oltre
la bellezza melodica affascinante, l'armonia ed
il contrappunto sono ancor sempre magistrali
ed esse non mancano di maestà e devozione. Ma
quando dopo Leo e Durante la polifonia ed il
contrappunto abbandonano la tematica degli
antichi inni ed alle frasi musicali a questi somiglianti
si sostituisce la nuova melodia mondana,
la religiosità scomparve e non restò che una
vana forma ipocrita, che meglio s'adattava al
contenuto sensuale.
</p>

<p>
La scuola napoletana fondata da Alessandro
Scarlatti conta una coorte di musicisti, autori
fecondissimi, ispirati e facili, nè alcuna nazione
vide mai in sì poco tempo seguirsi uno all'altro
tal quantità di ingegni musicali, le melodie dei
quali inondavano di dolcezza gli animi e li trasportavano
in regioni incantate. Ed a quella
guisa che i Fiamminghi avevano esercitato nel
secolo XV un influsso decisivo sulla musica,
così nei secoli XVII e seguenti l'opera napoletana
domina non solo tutti i teatri d'Italia ma
anche quelli delle corti di Germania e d'Inghilterra,
mentre in Francia si accende la lotta fra
i partigiani dell'opera francese ed italiana.
</p>

<p>
<span class="pagenum" id="Page_155">[155]</span>
</p>

<p>
Fra i numerosi scolari di Alessandro Scarlatti
ebbero maggior fama <i>Francesco Durante</i>, <i>Leonardo
Leo</i> e <i>Niccolò Porpora</i>. <i>Francesco Durante</i>
(1674-1755) di Frattamaggiore presso Napoli,
maestro del Conservatore di S. Onofrio, non ebbe
fortuna nello stile drammatico e si dedicò quasi
esclusivamente alla musica da chiesa e da camera.
Meno ricco di fantasia del suo maestro
e del suo condiscepolo Leo, egli scrisse molte
composizioni da chiesa a più voci, piene d'effetto,
splendide nelle armonie o non prive di
grandezza. Il suo <i>Magnificat</i> e la <i>Messa alla Palestrina</i>
non sono neppure oggi dimenticati e
quantunque non raggiungano le composizioni
della scuola romana, possono annoverarsi fra
le più belle opere del periodo posteriore al
classico. Durante ebbe molti allievi, fra i quali
<i>Vinci</i>, <i>Iomelli</i>, <i>Duni</i>, <i>Traetta</i>, <i>Piccini</i>, <i>Sacchini</i>,
<i>Guglielmi</i>, <i>Paisiello</i>. Superiore a lui in ogni riguardo
fu <i>Leonardo Leo</i> (1694-1744) di San Vito
nella provincia di Lecce, melodiosissimo ed
ispirato, che ebbe gran fama per le sue opere,
in cui l'istrumentazione è delicata e caratteristica.
Fra le sue composizioni sacre è celebre
il <i>Miserere</i> a otto voci. Leo fu il primo a scrivere
concerti per violoncello obbligato. Stupenda
è l'Ouverture dell'Oratorio <i>St. Elena al Calvario</i>.
<i>Francesco Feo</i> (1699-1752) fu condiscepolo di
Durante e Leo alla scuola di Pitoni a Roma. Con
lui la musica da chiesa decadde rapidamente,
sostituendosi all'elemento religioso sempre più
il drammatico e confondendosi i due stili.
</p>

<p>
<span class="pagenum" id="Page_156">[156]</span>
</p>

<p>
<i>Niccolò Porpora</i> (1686-1767) fu autore fecondissimo
in ogni genere, e fu egli che gareggiò
a Londra con Händel. Maggiore della sua fama
come compositore è la sua rinomanza quale
maestro di canto e Farinelli ed il Porporino furono
suoi scolari. La fama di Porpora è del
resto molto minore dei suoi meriti. Egli è un
vero classico e può misurarsi almeno nell'opera
con Händel che alle volte supera p. e. nell'<i>Arianna</i>.
Il suo difetto maggiore è una certa
freddezza, che lo distingue in genere dai maestri
napolitani.
</p>

<p>
Se già Porpora appartiene all'epoca della
decadenza della scuola napoletana, ciò può
dirsi a maggior ragione dei maestri posteriori,
le opere dei quali, con poche eccezioni, composte
per lo più in breve tempo e per secondare il
gusto del pubblico, mancano di verità drammatica
e sono oltre ogni dire manierate.
</p>

<p>
<i>Leonardo Vinci</i> (1690-1732) di Strongoli, scolaro
di <i>Gaetano Greco</i>, dottissimo contrappuntista,
fu dotato di fantasia inesauribile. Le sue
molteplici opere drammatiche ebbero grande
successo ai loro tempi per la dolcezza delle
melodie e per una certa sentimentalità, che allora
era di moda. Vinci sa però molte volte raggiungere
una grande potenza drammatica specialmente
nel recitativo accompagnato, col
quale egli da grande varietà ed espressione alle
scene più caratteristiche, preparando la riforma
di Gluck.
</p>

<p>
Più noto di lui ai nostri tempi è <i>Giovanni
<span class="pagenum" id="Page_157">[157]</span>
Battista Pergolesi</i> di Iesi (1710) scolaro di Durante,
Greco e Feo. Il suo ingegno gentile e
delicato non era fatto per l'opera seria. La sua
<i>Olimpiade</i> cadde a Roma e il giovane maestro
se ne accorò tanto che la sua gracile salute ne
ebbe tale scossa da non rimettersene più. Grande
plauso destò invece il suo intermezzo <i>La serva
padrona</i>, dato in Napoli (1731), opera che ancor
oggi si eseguisce perchè è veramente ispirata
ed ha vita drammatica ed eleganza di stile.
Pergolesi fu colla <i>Serva padrona</i> ed altri intermezzi
(il <i>Frate innamorato</i>, il <i>Flaminio</i>, la <i>Contadina
astuta</i>, ecc) uno dei fondatori dell'opera
buffa. Celebre pure fino ad oggi è il suo <i>Stabat
Mater</i>, composizione che egli compì poco prima
della sua morte (1736). Questa opera per due
voci di donna e quartetto d'archi non appartiene
alla vera musica sacra, ma cattiva gli
animi per una dolce melanconia non però priva
di passione che vi è sparsa e per la grande bellezza
melodica e la chiarezza del disegno musicale.
I soliti giudizi specialmente degli stranieri
sulle opere di Pergolesi sono oggi da rifarsi completamente,
giacchè egli non è punto lo sdolcinato
autore, che si volle fin oggi fare di lui.
Egli è invece fra i contemporanei il più geniale
e quegli che anche nell'opera seria aveva iniziato
una riforma drammatica, che la morte
troncò e bastino per prova i recitativi drammatici
dell'<i>Olimpiade</i> e dell'<i>Adriano</i>. Nell'opera
buffa, della quale egli per circostanze esteriori
ebbe più ad occuparsi, raggiunse un alto grado
<span class="pagenum" id="Page_158">[158]</span>
di perfezione per la concisione e bellezza della
melodia, la sana e briosa letizia che non diventa
mai triviale. Ma anche nella musica istrumentale
egli fu un precursore geniale specialmente
nelle Sonate per due violini e basso dove si
trova già l'Allegro cantabile prima ignoto e di
grande importanza per la musica posteriore, ed
il riapparire del primo tema dopo lo sviluppo
della seconda parte e del rivolto, un procedimento
che a torto si riteneva fosse stato Filippo
Emanuele Bach a usare per il primo.
</p>

<p>
Pergolesi scrisse in cinque anni di lavoro dodici
opere teatrali, tre oratori, quattro messe,
più <i>Salve regina</i>, lo <i>Stabat</i>, <i>Arie</i>, <i>Trio</i>, ecc.
</p>

<p>
Allo stesso genere di musica drammatica sacra
appartiene pure il celebre <i>Stabat Mater</i> di <i>Emanuele
Astorga</i> (1680-1736?), barone siciliano nato
nel 1680 ad Augusta e morto in Spagna verso
il 1750, autore dell'opera pastorale <i>Dafni</i> e di
molte cantate. Le ultime ricerche di Volkmann
hanno sfatato tutte le leggende, che si leggono
sulla sua vita. Lo <i>Stabat Mater</i> di Astorga a
4 voci con archi è simile a quello di Pergolesi ma
ha più maschia severità ed il contrappunto e
l'armonia sono più ricchi.
</p>

<p>
<i>Niccolò Iomelli</i> di Aversa (1714-1774) frequentò
la scuola di Durante e Feo. Scrisse più
opere per varie città d'Italia. Scrittore facile e
melodioso, egli seppe già dalle prime innalzarsi
sopra gli altri. Passato alla corte di Stoccarda,
dove fu molti anni maestro di cappella,
fece risorgere le sorti di quel teatro, eseguendo
<span class="pagenum" id="Page_159">[159]</span>
opere, come in Germania mai si aveva prima
sentito. Il contatto coi maestri della scuola tedesca
influì altresì sul suo stile arricchendone
l'armonia. Ritornato in patria i suoi ultimi lavori
non ebbero fortuna. A torto però, giacchè
le sue ultime opere per la nobiltà d'ispirazione
e ricchezza di lavoro orchestrale si devono anzi
contare fra le migliori della scuola napolitana.
(<i>Enea nel Lazio</i>, <i>Penelope</i>, <i>Fetonte</i>). Fra le molte
composizioni sacre che scrisse, è ancor noto un
<i>Requiem</i> melodioso e d'effetto, benchè privo di
maestà e grandezza. Una delle sue ultime opere
fu un <i>Miserere</i> per due soprani e quartetto d'arco
opera che può star a paro collo <i>Stabat Mater</i>
di Pergolesi. Iomelli fu chiamato dai contemporanei
il Gluck italiano e non senza ragione,
giacchè nessun maestro italiano si curò tanto
del libretto e della verità drammatica. Egli rimise
in onore il coro, diede più importanza al
recitativo accompagnato ed all'orchestra, che è
trattata con grande diligenza. L'ultima scena
del <i>Fetonte</i> è un pezzo di musica descrittiva
piuttosto unico che raro per il suo tempo.
</p>

<p>
<i>Niccolò Piccini</i> di Bari (1728-1800) deve la
sua fama, che dura fino ad oggi, più che alle
sue opere, alle gare ed alla contesa che si accese
negli ultimi anni della sua vita a Parigi
fra i suoi fautori e quelli di Gluck. A lui spetta
però il merito d'aver introdotto nuove forme
nell'opera buffa, iniziata da <i>Niccolò Logroscino</i>
(1700-1763), e d'averla arricchita di maggiore
varietà. Egli abbandonò l'<i>aria da capo</i> di Scarlatti
<span class="pagenum" id="Page_160">[160]</span>
e vi sostituì la forma del <i>rondò</i>. Trasformò
la forma del finale e fu sempre accurato nella
strumentazione. La sua <i>Cecchina</i> ebbe tale successo
che in pochi anni si rappresentò in tutta
l'Europa. Qualche bel brano contiene altresì
il suo <i>Orlando</i>, scritto per l'Opera di Parigi (1778).
</p>

<p>
<i>Antonio Sacchini</i> (1734-1786) di Pozzuoli, autore
dell'<i>Edipo a Colono</i> e <i>Tommaso Traetta</i>
(1717-1779) unirono all'abbondanza melodica
napoletana vigoria e verità drammatica. Ambedue
ebbero vita avventurosa e visitarono più
paesi.
</p>

<p>
<i>Giovanni Paisiello</i> di Taranto (1741-1816) autore
fecondissimo godè fama immensa tanto
in Italia che in Germania e Russia. Più fortuna
delle sue opere serie ebbero le comiche e buffe,
fra cui il <i>Barbiere di Siviglia</i> per lo stile festevole
ed urbano, per eleganza di forma e per
la freschezza inesauribile della melodia.
</p>

<p>
<i>Niccolò Zingarelli</i> (1752-1837) napoletano, autore
dell'opera Giulietta e Romeo, fu pedante e
retrogrado ma egregio pedagogo;
</p>

<p>
Con <i>Domenico Cimarosa</i> di Aversa (1749-1801)
scolaro di Sacchini, autore di <i>Giannina e Bernardone</i>,
del <i>Matrimonio segreto</i>, eseguito nel
1792 a Vienna con successo enorme, l'opera
buffa, retaggio della terra italiana, arrivò al più
alto grado di perfezione per la naturalezza, giovialità
sana e per gli interessanti contrasti,
il tutto raggiunto con arte sobria e sicura.
</p>

<p>
Come in tutte le arti ad un epoca di splendore
segue per legge naturale quella della decadenza,
<span class="pagenum" id="Page_161">[161]</span>
quasi che il genio umano abbisogni di riposo,
al fiore dell'opera napoletana succede un'epoca
nella quale il manierismo prende il sopravvento,
lo stile perde l'originalità e diventa incolore.
Ad onta di tutto ciò l'arte italiana mantenne almeno
nell'opera il primato ed i musicisti italiani
continuarono per lunghi anni ancora a
dare le loro opere nei teatri di corte di Germania,
ad occuparvi i più onorifici posti, ed
i cantanti italiani erano ricercati e preferiti. E
non solo i teatri di Vienna, Monaco e Dresda,
ma anche molti di altre città, come Berlino,
Breslavia, Lipsia, Stoccarda, Brunswick, ecc.,
erano intieramente dominati dagli artisti italiani,
sicchè per i compositori tedeschi non restava
altro che scegliere o fra l'oblio e la trascuranza
o l'imitazione degli italiani.
</p>

<p>
Quest'epoca poi, che chiamiamo di decadenza,
non lo è che relativamente al tempo anteriore,
in cui l'Italia come mai nessun'altra nazione
vide in sì pochi anni fiorire tanti uomini illustri,
dotati di sì grande genio musicale, poichè fra
questi maestri alcuni furono pari ai primi per
vastità d'ingegno e dottrina. L'influsso della
scuola napoletana è generale in quest'epoca, e
se prima potemmo distinguere la scuola fiorentina,
romana e veneziana, la caratteristica di
queste scuole, che però durarono anche in seguito,
va perdendosi per il predominio dello stile
dell'opera e della musica dei maestri napoletani.
</p>

<p>
Il maggiore degli epigoni fu senza dubbio
<i>Antonio Lotti</i> (1667-1740), probabilmente nato
<span class="pagenum" id="Page_162">[162]</span>
in Hannover, figlio d'un musicista veneziano,
direttore di quella cappella. Studiò da <i>Legrenzi</i>
ed occupò il posto di primo organista in San
Marco, dove divenne poi direttore della cappella.
Nell'anno 1718 si recò alla corte di Dresda
e vi fece eseguire in occasione delle nozze
del principe palatino di Sassonia la sua opera
<i>Gli odi delusi dal sangue</i> ma non vi restò che
poco tempo, essendo ritornato a Venezia per
rimanervi fino alla morte. L'importanza di
Lotti sta nelle sue opere di musica sacra. In
queste egli raggiunse i più alti ingegni e vi
lasciò traccia imperitura. La potenza espressiva,
la grandiosità tragica, la maestà e sonorità
dei suoi celebri <i>Crucifixus</i> a 6, 8 e 10
voci, delle sue messe, del suo <i>Miserere</i> in <i>re minore</i>,
del suo motetto <i>Laudate pueri</i> a tre voci di
donne e quartetto, si cercano indarno nelle
opere dei contemporanei. Sul limitare dell'epoca
della musica da cappella della scuola romana
egli vi infonde nuovi elementi moderni, che ne
arricchiscono l'espressione e corrispondono all'epoca
in cui la riforma aveva suscitato il dubbio
e l'anima non possedeva più la quiete e la
tranquillità del tempo di Palestrina. Non meno
grande che nella musica da chiesa è Lotti
nei suoi Madrigali, duetti e terzetti (1705) fra
cui la celebre aria: <i>Pur dicesti, o bocca bella</i>,
oggi tante volte cantata. Una delle sue ultime
opere fu il celebre madrigale <i>Spirito di Dio</i>
(1736), scritto per ordine della Serenissima onde
festeggiare il novello Doge.
</p>

<p>
<span class="pagenum" id="Page_163">[163]</span>
</p>

<p>
Miglior fortuna di Lotti ebbe nell'opera il
suo collega di studi <i>Antonio Caldara</i>, veneziano
(1678-1763), maestro dell'imperatore Carlo VI,
direttore dell'opera a Vienna (1718), autore di
69 opere teatrali. Caldara appartiene ormai alla
decadenza e ad onta della sua ricchezza melodica
manca d'originalità e sentimento drammatico.
Fra la sua musica da chiesa è noto un
<i>Crucifixus</i> a 16 voci e non sono ancora dimenticate
alcune delle sue cantate.
</p>

<p>
Fra gli altri musicisti veneziani degni di
menzione eccelsero <i>Benedetto Marcello</i> e <i>Baldassare
Galuppi</i>. <i>Benedetto Marcello</i> nobile veneziano
(1686-1739) deve la sua fama precipuamente
alla sua opera capitale: <i>Estro poetico
armonico</i>, raccolta di 50 salmi su parafrasi di
Giustiniani, in otto volumi (1724-1727), edita
più volte anche recentemente. Queste composizioni
sono scritte a 1, 2, 3 e 4 voci con basso
numerato ed altresì con istrumenti a corda, in
stile diverso, che si avvicina alla cantata nella
quale si avvicendano recitativi, arie e pezzi fugati.
Quantunque molti temi sieno tolti da canti
ebraici spagnuoli antichi e da melodie greche,
il carattere è essenzialmente moderno, per cui
è inevitabile un contrasto fra arcaismi e mezzi
moderni, che esclude l'intima armonia delle
parti. I salmi di Marcello non meritano la fama
che ebbero per la parziale mancanza di semplicità
e grandiosità addicentesi al testo e pel predominio
del sentimento drammatico, ma sono
però da considerarsi come un'opera monumentale
<span class="pagenum" id="Page_164">[164]</span>
del periodo della decadenza. Marcello coprì
molte cariche onorifiche e morì a Brescia.
</p>

<p>
<i>Baldassare Galuppi</i> di Burano detto il Buranello
(1706-1786), frequentò la scuola di Lotti,
fu direttore di cappella a San Marco, e visitò
Londra e Pietroburgo. Fra le sue numerose
opere teatrali (circa 60), la <i>Didone abbandonata</i>
ebbe la maggior fortuna. Eccelse nel genere
comico (<i>Il mondo della luna, l'Uomo femmina</i>,
ecc.), e fu compositore melodioso ed ispirato
unendo alla vivace fantasia un innato istinto
della forma mentre invece l'armonia è povera
e trascurata.
</p>

<p>
In Roma duravano le antiche tradizioni dell'epoca
di Palestrina ed esercitavano un influsso
sui musicisti, che come prima si volgevano
di preferenza alla musica da chiesa.
</p>

<p>
Celebre maestro e capo d'una scuola, che frequentarono
Durante, Feo, Leo ed altri fu <i>Giuseppe
Ottavio Pitoni</i> di Rieti (1657-1743), direttore
di cappella in più chiese di Roma. Molte
delle sue composizioni da chiesa si eseguiscono
ancora oggi e s'avvicinano al modello di Palestrina
per la grandiosità, maestà e purezza di
stile (<i>Dixit</i> a 16 voci, <i>Requiem</i>, ecc.). Fu dottissimo
contrappuntista ed ebbe mente tanto chiara
ed intelletto sì acuto da scrivere senza partitura.
Di lui abbiamo pure un lavoro pregevolissimo
ed assai utile per la storia della musica nella
sua <i>Notizia dei contrappuntisti e compositori di
musica dagli anni dell'êra cristiana</i> 1000 <i>fino
al</i> 1700.
</p>

<p>
<span class="pagenum" id="Page_165">[165]</span>
</p>

<p>
Altri celebri maestri romani furono <i>Bernardo
Pasquini</i>, uno dei più grandi organisti italiani
(1637-1710); <i>Francesco Gasperini</i> suo scolaro,
nativo di Lucca (1668-1737), maestro in S. Giovanni
Laterano, autore fecondo di musica da
chiesa e di opere teatrali, come pure di un trattato:
<i>L'armonico pratico al cembalo e Tommaso
Bay</i> (1713), direttore della cappella Sistina, autore
del celebre <i>Miserere</i>, scritto a somiglianza
di quello d'Allegri a 4 e 8 voci; <i>Giovanni Battista
Casali e Pompeo Cannicciari</i>.
</p>

<p>
La dotta Bologna vide pure fra le sue mura
fiorire insigni ingegni musicali fra i quali <i>Giovanni
Paolo Colonna</i> (1640-1695), bresciano, allievo
di Carissimi e Benevoli, compositore di
musica da chiesa ed opere teatrali e dotto
maestro, dalla cui scuola uscirono fra altri Bononcini
e Clari.
</p>

<p>
<i>Giovanni Bononcini</i>, il giovane, figlio del celebre
teorico Giovan Maria Bononcini, nacque
nel 1670 in Modena e frequentò dapprima la
scuola del padre per poi passare a quella di
Colonna a Bologna. Dopo aver vissuto alcun
tempo a Vienna e Roma, dove fu ammirato
per la sua arte di suonare il violoncello, si recò
a Londra e vi fece rappresentare nel 1706 l'opera
<i>Camilla</i>, spacciandola per sua, mentre l'aveva
scritta sua fratello Marcantonio. Le sue
composizioni vennero in voga, e la sua stella
parve persino oscurare per qualche tempo quella
del suo contemporaneo Händel. Il campo si divise
in due fazioni, una per Bononcini, l'altra
<span class="pagenum" id="Page_166">[166]</span>
per Händel e non mancarono nè acerbe lotte
nè libelli satirici dall'una e dall'altra parte. Ma
Bononcini, quantunque buon musicista, non poteva
alla lunga competere con un colosso come
Händel, del quale indarno tentava raggiungere
la grandiosità tragica e la potenza espressiva.
La sua ultima opera, che diede a Londra (1727),
fu l'<i>Astianatte</i>, colla quale intendeva superare
Händel ma che non incontrò il favore del pubblico.
La vanagloria fu la causa della sua rovina,
giacchè avendo egli consegnato all'Accademia
musicale, qual prova della sua capacità, un madrigale
a cinque voci, scopertosi poi che era il
madrigale di Lotti: <i>In una siepe ombrosa</i>, pubblicato
nella sua raccolta di duetti, terzetti, ecc.
(1705), fu abbandonato anche dai suoi partigiani
e dovette ritirarsi sconfitto per finire la sua vita
oscuramente a Venezia.
</p>

<p>
Contemporaneo di Bononcini è <i>Attilio Ariosti</i>
(1660) bolognese, successore poco fortunato del
primo a Londra. Egli fu celebre suonatore di
viola e scrisse molte sonate per questo istrumento.
</p>

<p>
Gentile ed ispirato compositore fu l'altro scolaro
già nominato di Colonna, <i>Giovanni Maria
Clari</i> di Pisa (1669), direttore della cappella di
Pistoia, che si distinse nella musica da camera.
Di lui sono meritamente celebri un <i>de Profundis</i>
per coro, organo ed orchestra ed i duetti da
camera.
</p>

<p>
Maggiore di tutti in questo genere fu <i>Agostino
Steffani</i> di Castelfranco nella provincia di Venezia
<span class="pagenum" id="Page_167">[167]</span>
(1654-1728), una delle più simpatiche personalità
artistiche del suo secolo. Dapprima
putto in S. Marco a Venezia, si recò a Monaco
a studiarvi la composizione da Bernabei. Nel
1685 fu chiamato alla corte di Hannover, dove
egli sviluppò un'attività artistica coronata dal
più felice successo. In seguito meritatasi la stima
e confidenza del principe coprì cariche diplomatiche
importanti e prestò segnalati servigi.
Egli si provò in tutti i generi e nella musica
da camera vocale riuscì insuperabile. I suoi
duetti da camera oggi pur troppo quasi dimenticati,
sono un modello del genere. In essi la
forma, l'ispirazione, la dottrina, la infinita varietà
vanno di pari passo e formano un complesso
perfetto, che lo stesso Händel, suo successore
in Hannover, non si peritò a chiamare
inimitabile. La forma di questi duetti è svariata;
essi constano ora d'uno ora di più tempi ed
uniscono allo stile fugato e a canoni un'inesauribile
vena melodica ed una rara potenza di
espressione. L'ultima composizione di Steffani
fu il suo grandioso <i>Stabat Mater</i> a sei voci con
archi ed organo, un'opera pari o superiore a
quella del Pergolesi ed Astorga e di stile più
puro di queste.
</p>

<p>
In ultimo rammenteremo fra gli italiani il
<i>P. Giambattista Martini</i>, monaco francescano
di Bologna (1706-1784), più celebre teorico che
compositore, autore dell'importante <i>Saggio fondamentale
pratico di contrappunto</i>, che contiene
una quantità di composizioni dei più distinti
<span class="pagenum" id="Page_168">[168]</span>
maestri, esaminate e spiegate con rara perspicacia
e della <i>Storia della musica</i> in tre volumi,
opera pur troppo incompleta, che abbraccia
soltanto l'epoca antica e da prova della stragrande
coltura dell'autore; — <i>Francesco Conti</i>
fiorentino (1703), celebre tiorbista (specie di
liuto), compositore d'opere fra le quali il <i>Don
Chisciotte</i>, che ebbe molto successo, vice-direttore
del teatro di Vienna; — Giuseppe Sarti di
Faenza (1729), e <i>Vincenzo Martini</i> di Valenza
in Spagna (1754), autore il primo dell'opera
<i>Fra due litiganti il terzo gode</i>, il secondo della
<i>Cosa rara</i>, di due temi delle quali Mozart si
servì nel finale del <i>Don Giovanni</i> — <i>Ferdinando
Paer</i> (1771-1839), parmigiano, facile ma superficiale,
autore delle fortunate opere <i>Griselda</i>
e <i>Sargino</i>. — <i>Antonio Salieri</i> (1750-1825) di
Legnago, scolaro di Gluck, maestro di Beethoven
e Schubert (<i>Danaidi</i>, <i>Tarare</i>). — <i>Vincenzo
Righini</i> (1756-1841) perugino, l'ultimo dei
direttori italiani stabili nei teatri di Germania.
</p>

<p>
Il tempo inesorabile ha travolto nella dimenticanza
tutte le opere teatrali della scuola napolitana
e di loro si conosce oggi soltanto qualche
aria pubblicata in antologie musicali, mentre
il resto giace sepolto nelle biblioteche. Una
delle cagioni principali di questo completo
oblio sta senza dubbio nella mancanza assoluta
di interesse e verità drammatica dell'azione. I
libretti di queste opere o di soggetto mitologico
o storico romano o greco non sono che
una filza di scene mal collegate che non hanno
<span class="pagenum" id="Page_169">[169]</span>
altro scopo che porgere occasione al musicista
ed al cantante o allo scenografo di mettere in
bella mostra la loro arte. La forma diventa
perciò affatto stereotipa. Aria segue ad aria (40-
50 in una sol opera) e queste son collegate da
recitativi di solito senza importanza. Il coro
non ha quasi alcuna parte, i duetti sono piuttosto
semplici composizioni di musica assoluta
che scene drammatiche, i terzetti ed i quartetti
sono rarissimi. L'opera buffa napolitana, preceduta
dalla <i>commedia in musica</i> di spesso in dialetto
è più viva e spigliata e perciò essa seppe
più resistere alle ingiurie del tempo.
</p>

<p>
L'unica opera che si eseguisce ancora qualche
rara volta è il <i>Matrimonio segreto</i> di Cimarosa
ed essa può servire a giudicare del genere. La
facilità è davvero meravigliosa, le situazioni ed i
caratteri vi sono appena accennati, l'orchestra
si accontenta di accompagnare. Ma la matematica
regolarità del periodo musicale, il mantenere
lo stesso tono, le cadenze sempre eguali,
insomma la troppa regolarità e somiglianza di
una parte coll'altra finiscono col destare un sentimento
di tedio e monotonia, per quanto non
ci sembri giustificata la nota di Schumann nel
suo giornale: «tecnica magistrale, del resto piuttosto
senza interesse ed in fine tedioso e privo
d'ogni pensiero».
</p>

<p>
È affatto inutile il parlare dei poeti che servirono
ai musicisti. La parte più debole della
letteratura italiana fu sempre il teatro ed è naturale,
che i libretti di opera fossero di molto
<span class="pagenum" id="Page_170">[170]</span>
inferiori alle poche produzioni drammatiche da
recitarsi, perchè l'opera in musica era quasi
fossilizzata per le forme ormai prescritte dalla
tradizione. In ogni modo però <i>Apostolo Zeno</i>
(1687-1750) che «tentò comporre melodrammi
che stessero in pace colla logica dell'arte» e
<i>Pietro Trapassi-Metastasio</i> (1898-1782), ambidue
poeti cesarei alla corte di Vienna si innalzano
su tutti gli altri ma a loro fanno difetto le maggiori
doti del poeta drammatico, la verità, la
caratteristica e la scienza dei contrasti.
</p>

<p>
Metastasio è del resto ben superiore a Zeno,
che diventò librettista d'opera più per necessità
della vita e fu piuttosto un pedante che un
poeta. Mentre egli come scrive «poetava pian
piano per non riscaldarsi di soverchio il capo»
Metastasio poteva dire di sè:
</p>

<div class="poem">
<p>Sogni e favole io fingo; e pure in carte</p>
<p>Mentre favole e sogni orno e disegno,</p>
<p>In lor, folle che son, prendo tal parte</p>
<p>Che del mal che inventai piango e mi sdegno.</p>
</div>

<p>
I poeti posteriori non seppero del resto raggiungere
neppure lontanamente Metastasio.
«Molti, scrive Goldoni, si sono provati dopo di
lui e valorosi e dotti; ma l'orecchio avvezzato
a quei dolci versi, a que' gentili pensieri, a quel
brillante modo di sceneggiare dell'egregio poeta,
non ha trovato chi valga ad agguagliarlo». Difatti
se i drammi di Metastasio non son capolavori,
essi son ben di molto migliori di quelli
dei poeti che gli successero, fra i quali emergono
<span class="pagenum" id="Page_171">[171]</span>
<i>Gio Batta Casti</i> e <i>Lorenzo Da Ponte</i>, l'autore
dei libretti delle <i>Nozze di Figaro</i> e del
<i>Don Giovanni</i>. Casti è l'autore dello scherzo comico:
<i>Prima la musica, poi le parole</i>, musicato
da Salieri, che è però una satira mordace dell'andazzo
dei tempi, perchè come dice il Maestro
nello Scherzo allora valeva quasi la massima
che
</p>

<div class="poem">
<p>«<i>La mia musica ha questo d'eccellente,</i></p>
<p><i>Che può adattarsi a tutto egregiamente</i>».</p>
</div>

<p>
L'importanza del teatro e specialmente dell'opera
lirica di quei tempi era del resto ben
diversa da quella che assunse poi, nè ciò si
cambiò per molto tempo ancora, giacchè, come
Vincenzo Monti diceva, «gli italiani non portano
all'opera che gli orecchi». «Il teatro insieme
con l'amore, la conversazione ed il gioco
è il piacere supremo della gente ricca ed oziosa,
non impacciata nei commerci, non tormentata
dall'enorme fatica del pensare; essa si
raccoglieva volentieri intorno ad un tavolino di
faraone come accorreva in folla a udire quella
musica facile, cascante di trilli e di vezzi, sensuale
e voluttuosa, piena di strascichi e scoppî,
di volute e fioriture, nella quale le Dorisbe ed
Armide venivano alla ribalta a gorgheggiare le
ariette, impazientemente attese dal pubblico
dopo i lunghi recitativi, onde la favola era tessuta»
(Tullio Concari, <i>Il Settecento</i>, pag. 53).
</p>

<p>
Un quadro fedele del teatro lirico del Settecento
in Italia ci dipinse Burney nel suo Giornale
<span class="pagenum" id="Page_172">[172]</span>
di viaggio attraverso la Francia e l'Italia
(1770) mentre Benedetto Marcello colla sua celebre
satira <i>Il Teatro alla moda</i> (1720) ne caratterizzò
i difetti. Altre satire del teatro musicale
sono l'<i>Impresario delle Smirne</i>, di Goldoni,
<i>il poeta di teatro</i> di Filippo Pananti, e <i>l'opera
seria</i> di Ranieri Calzabigi con musica di Gennaro
Astariota.
</p>

<p>
I giudizî che da anni ed anni si ripetono stereotipi
sull'opera italiana dopo Monteverdi fino
alla fine del Settecento sono tanto meno giustificati
che non si fa che ripetere quello che altri
scrisse prima senza punto controllarne la giustezza
e perchè in realtà quasi nessuno conosce
veramente quelle opere, che per la maggior
parte non furono mai pubblicate per le stampe.
Anche oggi non esistono che pochissime edizioni
moderne di alcune opere intiere e qualche
raccolta di arie. Eppure per quanto insignificanti
in confronto dello stragrande numero,
esse bastano per conchiudere che l'opera italiana
del Seicento e Settecento è ben superiore
a quello che si crede.
</p>

<p>
Il rapido ed innegabile decadimento dell'opera
lirica, che aveva cominciato con sani principî,
fu cagionato molto più dai poeti che dai
musicisti, che non potevano ispirarsi a libretti,
che d'opera non avevano che la forma esterna
e per drammi senza vere passioni e conflitti
umani. Anche i melodrammi di Metastasio per
quanto migliori degli altri, mancavano nelle
parti principali di musicabilità, pieni come erano
<span class="pagenum" id="Page_173">[173]</span>
di intrighi prosaici e dialoghi senza interesse
per la musica e che non si potevano mettere in
musica altrimenti che in forma di recitativo
secco. Il musicista doveva perciò quasi sempre
contentarsi delle strofette, framezzate in cui
si formulavano facili sentenze morali senza vera
attinenza all'azione. Se invece per avventura
se ne presentava l'occasione, allora anche il
musicista si librava ad alti voli e non sono affatto
rari grandiosi monologhi e bellissimi recitativi
drammatici, accompagnati da tutta l'orchestra
con un sapore spiccato di modernità.
</p>

<div class="blockquote">
<p class="title">
LETTERATURA
</p>

<p>
E. Vogel — <i>Claudio Monteverdi.</i> Vierteljahreschrift für Musikwissenschaft,
III.
</p>

<p>
— <i>Marco da Gagliano.</i> Ibidem V.
</p>

<p>
H. Goldschmidt — <i>Claudio Monteverdi. Il ritorno di Ulisse.</i>
Sammelband J. M. G., 1908.
</p>

<p>
Alfred Heuss — <i>Die Instrumentalstücke des Orfeo</i> (Monteverdi).
Sammelband der J. M. G. IV, 2, 1903.
</p>

<p>
H. Goldschmidt — <i>Cavalli als dramatischer Componist. Musikhelfe
für Musikgeschichte</i>, 1893.
</p>

<p>
— <i>Geschichte der ital. Oper im XVII Jahrhundert</i>, Lipsia,
1901.
</p>

<p>
Wellesz Egon — <i>Cavalli und der Stil der venetianischen Oper</i>,
Vienna, Artaria, 1913.
</p>

<p>
H. Kretschmar — <i>Die venetianische Oper.</i> 1892.
</p>

<p>
Ambros W. — <i>Bunte Blätter</i> (Alessandro Stradella). Lipsia,
Leuckart.
</p>

<p>
Hess Heinz — <i>Die Opern Alessandro Stradellas.</i> Lipsia, Breitkopf
und Härtel.
</p>

<p>
Fr. Florimo — <i>La scuola musicale di Napoli</i>, 1880.
</p>

<p>
— <i>Cenno storico sulla scuola musicale di Napoli</i>, 1869.
</p>

<p>
N. d'Arienzo — <i>Origini dell'opera comica.</i> Rivista mus. ital.,
Anno II e seguenti.
</p>

<p>
<span class="pagenum" id="Page_174">[174]</span>
</p>

<p>
Edw. J. Dent — <i>Alessandro Scarlatti. His life and works</i>,
London, Arnold, 1905.
</p>

<p>
H. M. Schletterer — <i>Gio. Batta Pergolesi</i>, Lipsia, 1880,
Breitkopf und Härtel.
</p>

<p>
E. Fanolini-Fasini — <i>G. B. Pergolesi</i>, Ricordi, Milano, 1900.
</p>

<p>
Radiciotti G. — <i>G. B. Pergolesi</i>, Roma, ediz. Musica, 1910.
</p>

<p>
Volkmann H. — <i>Emanuel d'Astorga</i>, I Band, Lipsia, 1911.
</p>

<p>
Scherillo Michele — <i>Storia letteraria dell'opera buffa italiana</i>,
Napoli, 1883.
</p>

<p>
Leo Giacomo — Leonardo Leo, Napoli, Melfi e Jele, 1905.
</p>

<p>
Dent E. J. — <i>Leonardo Leo</i>, Sammelband Int. M. G., VIII, 4.
</p>

<p>
Brenet — <i>Carissimi</i>, Riv. mus. ital., Anno IV, fasc. n. 3.
</p>

<p>
Galvani — <i>I teatri musicali di Venezia</i>, 1878.
</p>

<p>
Wiel Taddeo — <i>I teatri musicali veneziani del Settecento</i>,
Venezia, 1897.
</p>

<p>
Sittard I. — <i>Zur Geschichte der Musik am Würtemberger. Hof.</i>,
Stuttgart, 1890 (Iomelli).
</p>

<p>
Abert H. — <i>Niccolò Iomelli als Opernkomponist</i>, Halle, Niemeyer,
1909.
</p>

<p>
Ginguené — <i>La vie et les ouvrages de Piccini</i>, Paris.
</p>

<p>
Vernon Lee — <i>Il settecento in Italia</i>, Vol. I. La vita musicale,
Milano. Dumolard, 1882.
</p>

<p>
Naumann E. — <i>Italienische Tondichter</i>, Berlino, Oppenheim,
1882.
</p>

<p>
L. Busi — <i>Benedetto Marcello</i>, Bologna, Zanichelli, 1884.
</p>

<p>
— <i>Il padre G. B. Martini</i>, 1891.
</p>

<p>
Untersteiner A. — <i>Agostino Steffani</i>, Riv. mus. it., vol. XIV
fasc. 3º, 1907.
</p>

<p>
<i>Denkmäler deutscher Tonkunst in Bayern</i>, due volumi. <i>Opere
scelte di Agostino Steffani</i> (Duetti, ecc., Alarico il Balta).
</p>

<p>
Molte opere tedesche (Fürstenau, Schneider, Sittard, Rudhard,
Fischer) trattano dell'opera italiana alle corti di Germania.
</p>

<p>
Nuovamente pubblicati furono:
</p>

<p>
Gagliano — <i>Dafne.</i>
</p>

<p>
Monteverdi — <i>Orfeo</i>, 10º volume delle pubblicazioni della
Gesellschaft für Musikforschung — e Milano, 1909.
</p>

<p>
<i>L'incoronazione di Poppea</i>, Breitkopf und Härtel, 1904.
</p>

<p>
Gevaert — <i>Les gloires de l'Italie</i>, Paris, 1868 (Scarlatti, Leo,
Iomelli, Pergolese, ecc.).
</p>

<p>
<span class="pagenum" id="Page_175">[175]</span>
</p>

<p>
A. Parisotti — <i>Arie antiche</i>, Ricordi, Milano.
</p>

<p>
Zanon M. — <i>Venti arie di Cavalli</i>, Trieste, Schmidt.
— <i>Arie antiche</i>, Ricordi.
</p>

<p>
Scarlatti — <i>La Rosaura</i>, pubblicata da Eitner.
</p>

<p>
Iomelli — <i>Fetonte</i>, Volume 32 e 33 dei Denkmäler deutscher
Tonkunst.
</p>

<p>
Caldara — <i>Opere scelte</i>, in annata XIII dei Denkmäler der
Tonkunst in Oesterreich.
</p>

<p>
Pergolese ed Astorga — <i>Stabat Mater</i>, più edizioni.
</p>

<p>
Carissimi — <i>Jefta</i> ed altri oratori pubblicati da Chrysander.
</p>

<p>
Cesti — <i>Dori</i> e <i>Pomo d'oro</i> nei Denkmäler, Vienna, Artaria.
</p>

<p>
Cavalli — <i>Giasone</i>, XII vol. delle pubblicazioni della Gesellschaft
für Musikforschung.
</p>

<p>
Monteverdi — <i>Madrigali scelti</i>, Peters.
</p>
</div>

<div class="chapter">
<h2 id="cap11">CAPITOLO XI.
<span class="smaller">L'Opera francese, tedesca ed inglese.</span></h2>
</div>

<p>
La storia dell'opera in Francia sta in intimo
rapporto con quella dell'opera italiana dalla
quale essa deriva. E se, come alcuni sogliono,
si volesse rimontare alle origini e trovare nelle
scene di Adam de la Halle l'idea dell'azione
drammatica musicale, non si deve dimenticare
che quelle con tutta probabilità furono scritte
ed eseguite a Napoli.
</p>

<p>
Le prime rappresentazioni teatrali con musica
datano in Francia dal 1570, quando Carlo IX
aveva accordato a Giovanni Antonio de Baïf
(veneziano?) ed a Gioachino Thibaut il privilegio
di fondare un'accademia di musica, che incominciò
<span class="pagenum" id="Page_176">[176]</span>
la sua attività nel 1571 e fece eseguire musica
italiana. Ma essa o per la mancanza d'interesse
o per l'incapacità dei promotori venne
a cessare già nel 1574. Nel 1582 si eseguisce con
grande sfarzo il <i>Ballet comique de la Reyne</i>
con musica d'un certo Baldassare torinese (<i>Baltazarini</i>)
venuto a Parigi con Caterina dei Medici
e di altri. La musica di questo balletto esiste
tuttora ed è un centone di arie da ballo, canti
dialogati, cori, ecc., senza interesse ed unità
drammatica.
</p>

<p>
La prima opera che si eseguì in Francia (1645)
fu la <i>Finta pazza</i> di <i>Sacrati</i>, scritta per Venezia
e poi rifatta. I cantanti erano italiani chiamati
in Francia dal Cardinal Mazarino, strano uomo
che trovava tempo oltre reggere le sorti dello
Stato di occuparsi di cose teatrali, far scritturare
cantanti, suonatori e commedianti italiani,
brigare per far sortire di convento un monaco
evirato (Filippo Melani) e fargli cantare la parte
di regina travestita da uomo ed amante del re
(Serse di Cavalli).
</p>

<p>
Due anni dopo si eseguisce l'<i>Orfeo</i> di <i>Luigi
Rossi</i>, napolitano, celebre autore di cantate e
che, quando si conosceranno meglio le opere
che scrisse, dovrà venir contato fra i migliori
musicisti dell'epoca. L'Orfeo fu scritto a Parigi
od almeno per Parigi sicchè esso è la prima
opera scritta in Francia. Nel 1654 ritorna la
compagnia italiana chiamata da Mazarino ed
eseguisce <i>Teti e Peleo</i> di <i>Carlo Caproli</i>.
</p>

<p>
Quantunque l'interesse che destò questo nuovo
<span class="pagenum" id="Page_177">[177]</span>
genere di musica fosse grande, pure passarono
ancora alcuni anni prima che nascesse la vera
opera francese. Il motivo è da cercarsi tanto
nell'indole della nazione e della lingua che nella
mancanza di una certa ingenuità che impediva
ai francesi di prendere il nuovo genere per una
semplice transazione fra esecutori e pubblico.
St. Evremont chiama, per es. l'opera «un travail
bizzarre de pöesie et de musique ou le
pöete et le musicien également génés l'un par
l'autre se donnent bien de la peine pour faire
un mauvais ouvrage». Il primo impulso all'opera
nazionale fu dato da <i>Pietro Perrin</i>, abate
senza abbazia, facile fabbricatore di versi, che
si associò col musicista <i>Roberto Cambert</i> e fece
rappresentare nel 1659 nel castello di Issy un'azione
drammatica intitolata <i>Pastorale</i>, la <i>première
comédie française en musique</i>, andata perduta.
Il successo che essa ebbe fu maggiore di
quello del <i>Serse</i> di Cavalli, dato nel 1660 per
le nozze di Luigi XV coll'Infanta di Spagna.
Secondo novissime ricerche pare però che la
prima commedia francese fosse il <i>Trionfo dell'amore</i>,
eseguita ai 22 gennaio 1655 con musica
di <i>Michele de la Guerre</i>, organista e liutista. Anche
questa musica è andata perduta.
</p>

<p>
Una nuova opera di Perrin e Cambert, <i>Ariadne</i>
non potè essere data in causa della morte del
cardinale Mazarino. Ma l'attivo Perrin non si
diede per vinto e quando il re nel 1669 gli
concesse per dodici anni il monopolio delle
rappresentazioni teatrali ed accademie musicali,
<span class="pagenum" id="Page_178">[178]</span>
si fabbricò nella via Mazarino un teatro d'opera
che fu inaugurato nel 1671 coll'opera di Perrin
e Cambert <i>Pomone</i>, che può considerarsi come
la prima opera nazionale francese. Quest'azione
drammatica, che non è che un miscuglio di
scene, intermezzi e balletti quasi senza connessione,
ebbe un successo enorme e si diede consecutivamente
per più mesi. La musica di Cambert
non è del tutto priva di pregi, quantunque
essa non possa in nessun modo venir messa a
confronto con quella delle opere italiane del
tempo. La fortuna di Perrin e della sua intrapresa
durò poco. Dispute sorte fra Perrin e Cambert
e dissesti finanziari ruppero la società e Perrin
perdette il suo privilegio, che passò a Lully, il
vero fondatore dell'opera francese.
</p>

<p>
<i>Giovanni Battista Lulli</i> o <i>Lully</i> nacque in Firenze
nel 1632, come provò definitivamente
A. Bonaventura con documenti, da genitori fiorentini
e non francesi come ultimamente si
volle asserire. Il duca di Guisa, al quale il
talento precoce e l'indole svegliata del ragazzo
erano piaciuti, lo prese seco nel 1644 in Francia
e l'affidò alla sorella del re, madama di Montpensier.
Impiegato come guattero nella cucina
della sua signora, egli trovava tempo di esercitarsi
nel violino e nella teoria musicale, nella
quale avea avuto le prime nozioni già in patria
da un frate francescano. I progressi che egli
fece furono tali da attirargli l'attenzione e procurargli
per mezzo del suo protettore, il conte
di Nogent, un buon maestro ed un posto di
<span class="pagenum" id="Page_179">[179]</span>
violinista fra i 24 <i>Violons du Roy</i>. Il re Luigi XIV
prese ad amarlo, istituì per lui i <i>petits Violons</i>,
ai quali lo prepose, e gli fece scrivere la musica
d'alcuni balletti. L'occasione di agire come
artista drammatico nelle commedie di Molière
ed il sentire alcune opere italiane, date in quei
tempi, volsero le sue mire al teatro ed all'opera,
e d'allora in poi fu suo scopo il procacciarsi
il privilegio di Perrin. Luigi XIV, che amava
Lully, uomo astutissimo ed abile cortigiano,
glielo concesse e ve ne aggiunse in seguito degli
altri.
</p>

<p>
Sua prima cura fu di cercare un abile poeta
che scrivesse il testo delle sue opere e la sorte
lo favorì anche qui, facendogli trovare in <i>Quinault</i>
uno dei migliori poeti contemporanei, che
gli fornì una quantità di testi eccellenti. Le
prime opere di Lully, dopo il <i>Cadmo</i>, opera
giovanile di poco merito, furono l'<i>Alceste</i> (1674)
ed il <i>Teseo</i> (1675) seguite da molte altre. Il pubblico
che aveva ascoltato con poco entusiasmo
le prime produzioni, si assuefece al nuovo
stile ed il successo di Lully divenne ogni dì
più grande.
</p>

<p>
Le opere di Lully, musicalmente di gran lunga
inferiori alle italiane, hanno il pregio di una
certa verità drammatica e della caratteristica.
Lully, uomo d'ingegno perspicace, capì l'indirizzo
del suo tempo, favorevole e propenso alla
tragedia classica ripristinata da Corneille e Racine.
Dotato di discreta fantasia musicale e poco
dotto nella teoria, egli cercò di adattare alle parole
<span class="pagenum" id="Page_180">[180]</span>
la melodia seguendo fedelmente il testo e
non facendo alcuna concessione alla musica.
Perciò nelle sue composizioni non vi sono vere
arie, duetti o pezzi chiusi, non fioriture, ma il
tutto serve all'espressione drammatica, alla caratteristica
della situazione. Il suo istrumentale
è assai semplice e segue passo a passo la voce
con meschini contrappunti o semplici accordi,
ma non manca di una certa caratteristica.
L'orchestra consta di violini, viole di più specie,
flauti, oboe, fagotti e timpani. La divisione del
tempo varia continuamente a seconda del testo.
La sua musica ha un carattere declamatorio
rettorico che alla lunga diventa noioso e confina
col salmodiare. Egli modificò la forma dell'ouverture
ampliandola. Al grave segue l'allegro
di solito fugato. Ambedue si ripetono e segue
poi di nuovo il grave. Essa differisce perciò da
quella di Scarlatti, che incomincia e finisce coll'allegro,
frammettendovi il grave.
</p>

<p>
Ma Lully era fornito di troppo buon gusto,
per non sentire le mancanze del nuovo stile
ed egli cercava perciò di variarlo introducendo
nell'opera piccoli ritornelli e danze istrumentali,
dando al coro, a somiglianza della tragedia antica,
una importanza di gran lunga maggiore
che nell'opera italiana, e facendolo parte vera
dell'azione drammatica. Anche al ballo egli
seppe dare una parte più importante che usavano
i suoi antecessori, per i quali esso era un
semplice mezzo di variare l'azione senza alcun
riguardo a questa.
</p>

<p>
<span class="pagenum" id="Page_181">[181]</span>
</p>

<p>
Quantunque Lully fosse italiano, gli elementi
della sua musica sono essenzialmente francesi
e fra le sue opere e quelle contemporanee italiane
c'è ben poca somiglianza. Ed è appunto
per questo, che esse seppero mantenersi per
più d'un secolo fino a Gluck. Egli univa poi
a tutte le sue eminenti doti di musicista drammatico
un eccellente tatto pratico e somma
conoscenza degli effetti scenici. Il poeta doveva
cambiare e rifare molte e molte volte i suoi
testi, prima che Lully si dichiarasse contento
ed il successo gli dava sempre ragione. La sua
maniera di comporre era originalissima. Egli
imparava a memoria il testo e lo ripeteva fin
a tanto che la melodia nascesse quasi da sè
stessa. Allora egli si metteva al cembalo e
suonando e cantando dettava la musica ai
suoi scolari <i>Lalouette</i> e <i>Colasse</i> e dava loro
cenni circa all'armonia ed istrumentazione.
</p>

<p>
Lully ebbe molti ammiratori e detrattori. Di
carattere iracondo ed intrigante, egli era in
continue dispute e contese coi suoi colleghi.
Ma come era subitaneo nell'ira, altrettanto presto
questa spariva e i torti commessi erano rimediati
con favori. La sua irascibilità fu altresì
la causa della sua morte. Dirigendo un suo
<i>Te Deum</i>, nella chiesa di St. Honoré in occasione
della guarigione del re, si dimenò talmente
nel batter il tempo che si ferì il piede,
e non volendo subire l'operazione necessaria,
morì ai 22 marzo 1687 in età di 54 anni, lasciando
una vistosissima sostanza.
</p>

<p>
<span class="pagenum" id="Page_182">[182]</span>
</p>

<p>
L'opera francese decadde rapidamente dopo
la morte di Lully. Nè il suo prediletto scolaro
Colasse, nè i suoi figli che cercarono di imitare
il maestro ed il padre, ebbero colle loro
composizioni successo duraturo. L'unico forse
fra tutti i compositori dell'epoca posteriore
a Lully ed anteriore a Rameau, che gli si avvicinò
fu <i>Andrea Campra</i> (1660-1744) di Aix in
Provenza che con molte opere (<i>Tancred</i>, <i>Hesione</i>)
ebbe buon successo e divenne il favorito
del pubblico parigino. La musica di Campra
si distingue per una certa nobiltà di espressione
drammatica e per ispirazione e tecnica senza
dubbio superiori a quelle di Lully. Egli compose
pure molta musica da chiesa e da camera,
che può competere colle migliori opere degli
italiani contemporanei.
</p>

<p>
L'erede delle tradizioni di Lully ed il continuatore
delle sue teorie fu <i>Giovanni Filippo Rameau</i>
di Digione (1683-1764). Suo padre, organista
nella chiesa di S. Caterina, voleva destinarlo
alla magistratura, ma il figlio, che aveva fatto
grandi progressi nella musica, mandò a vuoto
i piani paterni e venne in Italia, dove ebbe occasione
di sentire le opere dei più celebri maestri
e ne riportò un'impressione incancellabile,
quantunque le sue opere non se ne dimostrino
punto influenzate. Ritornato dopo pochi mesi
in Francia, si recò a Parigi, che presto abbandonò
per occupare il posto d'organista in Clermont.
Il soggiorno nella quieta cittadella d'Alvernia
giovò grandemente alla coltura di Rameau,
<span class="pagenum" id="Page_183">[183]</span>
che si occupò di studi profondi d'armonia
e compose molte opere istrumentali e di
stile sacro.
</p>

<p>
Nel 1721 ritorna a Parigi forte di nuovi e severi
studî e pubblica quindi nell'anno seguente il
suo celebre trattato d'<i>Armonia ridotta ai suoi
principi naturali</i> opera capitale che mise le basi
dell'armonia moderna e nella quale si parla
dei risvolti e degli accordi, che vengono sviluppati
da un unico principio, e si determinano
i rapporti fra i toni e fra gli intervalli ed accordi.
Questa sua opera e le seguenti incontrarono,
come accade di tutte le importanti innovazioni,
acerbe critiche (ai suoi tempi lo chiamarono
«distillatore di accordi barocchi»), e
le dispute ripetute ed accanite che Rameau ebbe
a sostenere per difendere le sue teorie influirono
sul suo carattere bisbetico, iracondo ed intollerante.
</p>

<p>
Se la teoria di Rameau era nuova, la pratica
del suo sistema s'era venuta formando a passo
a passo in quasi due secoli nella mente dei
musicisti. L'orecchio musicale aveva finalmente
imparato a comprendere la musica come una
<i>catena d'armonie</i>. Il principale risultato del sistema
di Rameau era di riconoscere la tonalità
moderna, ossia il rapporto di tutti i toni
della scala con un tono unico, la <i>tonica</i>, che
si mostra nel maggiore e nel minore, per cui
venne tolta quell'incertezza propria delle tonalità
antiche, che deriva dalla mancanza della
tonica fondamentale e che i componisti aveano
<span class="pagenum" id="Page_184">[184]</span>
modificata istintivamente grado a grado. La
teoria di Rameau sembrò nuova al mondo musicale
ma non lo era del tutto, giacchè Zarlino
l'aveva omai presentita. Ma anche Rameau
si fermò a mezza strada, non avendo applicato
le sue teorie all'accordo minore che egli considera
ancora come una specie di accordo maggiore
colla terza minore. Chi completò il sistema
fu Tartini coi suoi toni di combinazione.
</p>

<p>
Nell'agone teatrale Rameau scese quasi cinquantenne,
il che però non impedì che fino alla
sua morte egli scrivesse più di venti opere teatrali.
(<i>Hyppolyte et Aricie</i>, <i>Dardanus</i>, <i>Castor et
Pollux</i>). Le prime furono accolte dal pubblico
freddamente, giacchè questo teneva ancora fermo
agli ideali di Lully ed ogni innovazione
sembravagli sacrilegio. Soltanto quando si vide
che Rameau continuava le tradizioni antiche, e
che non era che un perfezionatore del sistema
allora gli fu concesso il favore del pubblico
e lo si nominò degno erede di Lully.
</p>

<p>
In realtà la musica di Rameau non differisce
da quella di Lully che negli accessorî. La sua
fantasia ed ispirazione, le sue cognizioni musicali
sono maggiori di quelle di Lully, la sua
istrumentazione è più ricca, il canto più melodioso,
i cori più svariati ed elaborati, ma è
sempre lo stesso modo di declamare e di fraseggiare,
la stessa mancanza di pezzi chiusi, la
stessa espressione drammatica, la stessa traduzione
fedele del testo. Rameau è però meno
istintivo ed impulsivo di Lully ed invece più
<span class="pagenum" id="Page_185">[185]</span>
intellettuale di lui. Siccome ebbe la sfortuna di
non trovare mai un buon poeta e traduceva
troppo servilmente il testo, le sue opere contengono
spesso, dove la poesia è pedissequa,
delle parti infinitamente monotone e la ricchezza
d'armonia e le preziosità di stile arcaico, che
oggi sono per il momento di moda, non ci dovrebbero
illudere sul valore di Rameau come
autore drammatico. Egli subì quasi la stessa
sorte di Lully. Da molti innalzato alle stelle, fu
detratto da altri come per esempio, da Diderot
nel celebre scritto: <i>il Nipote di Rameau</i>, e da
Rousseau in più scritti. A lui spetta però, senza
dubbio, il merito d'aver fermata la decadenza
alla quale l'opera francese andava incontro dopo
Lully e d'aver messo le basi dell'armonia moderna.
Le opere di Rameau contengono come
quelle di Lully una quantità di danze, nelle
quali egli eccelleva e che sono quelle che oltre la
sua musica per clavicembalo sono ancor note.
Ma le troppo numerose danze dell'opera francese
ne erano altresì la parte debole e Grimm
si lamenta «che l'opera francese è uno spettacolo
dove tutta la felicità e le disgrazie delle persone
consistono nel danzar intorno a loro, mentre
esse non dicono mai quel che dovrebbero dire».
</p>

<p>
Per quanto il successo della nuova opera
francese fosse stato grande e clamoroso e le
opere di Lully e di Rameau si fossero conservate
per molti e molti anni nel repertorio dell'<i>Académie
de musique</i>, non si può dire che essa
corrispondesse al carattere della nazione e che
<span class="pagenum" id="Page_186">[186]</span>
fosse vera musica nazionale. Ciò lo impedivano
le troppe declamazioni vuote, le ripetute sentenze
e madrigali e la mancanza di ogni naturalezza
e verità. Iniziata da uno straniero, essa
era la conseguenza dell'indirizzo classico dei
tempi e si risentiva dell'influsso dei grandi
poeti tragici francesi. Ma il pubblico non poteva
alla lunga contentarsi di queste opere,
che trattavano soggetti mitologici, a lui del
tutto sconosciuti, in cui l'elemento veramente
umano si perdeva in una fraseologia esagerata.
Ed ancor meno lo poteva appagare la musica
di quei drammi, che si allungava in declamazioni
enfatiche, le quali se traducevano adeguatamente
il testo ed esprimevano la situazione
drammatica, escludevano invece la vera melodia
nelle forme chiuse e riuscivano monotone
e pesanti. L'opera di Lully e di Rameau,
per quanto decantata come il vero tipo dell'opera
francese, non era che l'opera francese
d'una parte esigua del pubblico, quella della
corte, degli accademici e dei dotti. La vera
opera francese, quella del popolo francese, è
invece da cercarsi nell'opera comica, i di cui
primordi troviamo ormai nel secolo XVII in
rappresentazioni drammatiche musicali, che si
davano in piccoli teatri sui mercati. Al principio
del secolo XVIII questo genere di rappresentazioni
portava il nome di <i>comédie à ariettes</i>,
<i>vaudeville</i> (voix de ville) e poi di <i>opéra comique</i>
e si componeva di canto, ballo e dialogo parlato.
Le prime di queste opere comiche furono
<span class="pagenum" id="Page_187">[187]</span>
l'<i>Arlequin Mahomed</i> su testo di Le Sage (1714),
<i>Le Dieu de la foire</i> (1724), <i>Sancho Pança</i> (1727).
</p>

<p>
A dare poi il colpo di grazia all'opera francese
arrivò nel 1752 una compagnia di cantanti
italiani a Parigi. Le opere eseguite erano di
Pergolesi, Leo, Orlandini ed altri, ed appartenevano
tutte all'opera buffa. Il successo che
ebbero fu grandissimo. Il pubblico parigino non
sapeva saziarsi delle dolci e graziose melodie
degli intermezzi di Pergolesi, <i>La Serva padrona</i>
ed <i>Il Maestro di musica</i>, ed innalzava alle stelle
l'arte dei cantanti italiani. Due fazioni si formarono
che si misero a difendere l'una l'opera
francese, l'altra l'italiana. Fra i partigiani
dell'opera italiana vi erano Diderot e Rousseau
il quale ultimo nella sua celebre <i>Lettre sur la
musique française</i> e nel <i>Dizionario di musica</i>
giunse a dire che la lingua francese non era
fatta per la musica e che l'opere di Lully e
Rameau non erano che meschine produzioni
scolastiche. Gli scritti di Rousseau, per quanto
parziali, produssero un grande effetto e servirono
a scassinare l'edificio ormai crollante dell'opera
francese. Del resto quasi tutti gli Enciclopedisti
erano del partito della riforma ed essi
hanno influito molto sul gusto dell'epoca, per
quanto non fossero forse grandi le loro cognizioni
musicali positive. Ma furono essi, che
propugnarono il ritorno alla natura, il bando
alle esagerazioni ed enfasi dell'opera tragica, a
tutta quella congerie di danze e pantomine, che
dominavano a sproposito nell'opera.
</p>

<p>
<span class="pagenum" id="Page_188">[188]</span>
</p>

<p>
La lotta fra <i>Buffonisti</i> ed <i>Antibuffonisti</i>, col
qual nome venivano chiamate le due fazioni, si
decise colla vittoria dei primi, quantunque la
compagnia italiana avesse dovuto abbandonare
il campo dopo due anni. Ma il loro soggiorno
ed il seme da loro gettato non furono infruttuosi,
giacchè l'opera comica nazionale, che
prima aveva menata una stentata esistenza, approfittando
dell'esperienza avuta dagli italiani
sorse a nuova vita e detronizzò la grand'opera.
</p>

<p>
<i>Rousseau</i> (1712-1778) avea già nel 1752 scritto
e fatto rappresentare con grande successo il suo
<i>Devin du village</i>, scritto intieramente sotto l'influsso
dell'opera buffa italiana e nel 1753 vi fece
seguito un'altra opera comica, <i>les Troqueurs</i> di
<i>D'Auvergne</i>. Nel 1755 poi, <i>Egidio Duni</i> (1709-1755)
il fortunato rivale di Pergolesi, che aveva
portato col suo <i>Nerone</i> la palma sull'<i>Olimpiade</i>
fa eseguire la sua opera <i>Ninette à la cour</i>, la
prima di molte opere comiche che egli scrisse
con grande fortuna in Francia. Duni fu quegli
che diede la forma artistica alla nuova opera
francese e come l'opera seria deve la sua origine
ad un italiano, così fu pure un italiano il primo
che raccolse l'idea iniziata coi <i>Troqueurs</i> e che
minacciava di perdersi.
</p>

<p>
Il nuovo genere si distingueva dall'opera francese
di Lully per la naturalezza, per il brio,
la facilità della melodia e per l'accurato sviluppo
dell'azione. I testi di Marmontel e Favart,
scritti con garbo, sono pieni di frizzi spiritosi,
il dialogo è naturale, l'azione interessante. Il
<span class="pagenum" id="Page_189">[189]</span>
pubblico assuefatto all'ampollosità e declamazione
della tragedia, si interessava alla nuova
opera, la trovava più corrispondente al suo gusto
e rinveniva nelle melodie e nelle danze il
carattere nazionale, che mancava alla tragedia
musicale di Lully e Rameau.
</p>

<p>
Fra i musicisti che si dedicarono all'opera
comica si distinsero in ispecial modo:
</p>

<p>
<i>Francesco Andrea Danican</i> detto <i>Philidor</i>
(1726-1795), (<i>Le diable à quatre</i>, <i>Le boucheron</i>,
ecc.)
</p>

<p>
<i>Pietro Alessandro Monsigny</i> (1729-1818) (<i>le
Cadi dupé</i>, <i>le Deserteur</i>).
</p>

<p>
<i>Nicolò D'Alayrac</i> (1753-1809), (<i>le Corsaire</i>,
<i>Vertvert</i>, <i>la pauvre femme</i>, ecc.).
</p>

<p>
<i>Nicolò Isouard</i> (1775-1818) (<i>Cendrillon</i>, <i>Joconda</i>).
</p>

<p>
Tutti questi hanno vera vena comica, fresca
e spiritosa, essi abbandonano gli eterni recitativi
ed introducono la romanza cantata; l'aria
da capo prende la forma più popolare del
<i>rondeau</i>.
</p>

<p>
Il più geniale di tutti è senza dubbio <i>André
Grétry</i> di Liegi (1741-1813), che passò più anni
della sua gioventù in Roma, dove godè l'istruzione
di Casali e vi fece eseguire con fortuna
alcune composizioni. La sua prima opera comica
data a Parigi fu <i>le Huron</i> (1768). Fra le
sue molte opere sono meritevoli di memoria
<i>Zemir et Azor</i> (1771), <i>Anacréon</i> (1797), e più di
tutte <i>Richard cœur de lion</i> (1784), tradotta e data
in molti paesi. Quantunque Grétry non fosse
<span class="pagenum" id="Page_190">[190]</span>
dotato di gran genio melodico e di potenza
drammatica, le sue opere si distinguono per una
grande naturalezza, facilità ed eleganza. Egli è
sopratutto compositore nazionale nello spunto
melodico, nella varietà dei ritmi piccanti e briosi
e per la facilità e leggiadria del dialogo musicale.
Scrisse le sue memorie, che contengono
molte considerazioni sensate e nuove sulla declamazione
musicale e nelle quali difende le
teorie di Gluck.
</p>

<p class="ast"><sub>*</sub><sup>*</sup><sub>*</sub></p>

<p>
L'opera musicale drammatica cominciò in
<i>Germania</i> più tardi che in Italia e fu piuttosto
frutto dell'imitazione straniera che dell'iniziativa
nazionale. Le produzioni drammatiche precedenti
al Seicento si limitavano ai <i>Misteri</i> e
alle <i>Moralità</i>, alle feste carnevalesche, alle farse
di Hans Sachs ed altri poeti popolari ed a spettacoli
e balletti dati con grande sfarzo alle diverse
corti dei principi di Germania. L'opera fiorentina
ed il nuovo stile rappresentativo trovarono però
imitatori molto prima che in Francia. Già nel
1627 <i>Enrico Schütz</i>, il grande musicista luterano
antecessore di Bach, aveva composta la musica
della <i>Dafne</i> di Rinuccini, tradotta da Opitz.
Questo dramma per musica fu dato a Torgau
il 10 aprile 1627 in occasione delle nozze del
Landgravio di Essen con Luisa Eleonora di
Sassonia. Quantunque la musica ne sia perduta,
è da ritenersi secondo le notizie conservateci,
<span class="pagenum" id="Page_191">[191]</span>
che fosse scritta ad imitazione di quella di Peri.
E sembra pure che Schütz abbia musicato
l'<i>Orfeo</i> di Rinuccini. Invece ci è restata la musica
di un <i>Singspiel Seelewig</i> (1644) di <i>Teofilo
Staden</i>, una specie di allegoria simile alla Rappresentazione
di anima e corpo di Emilio Cavalieri,
un'opera affatto lontana dalle tendenze
della Camerata fiorentina e solo d'interesse
storico.
</p>

<p>
Ma il nuovo genere non seppe attecchire, sia
perchè i tempi erano difficili e la Germania era
tormentata dalla tremenda guerra dei trent'anni,
sia che mancassero gl'ingegni musicali che si
volessero applicare al nuovo genere. C'era poi
un altro motivo che rendeva difficile lo svilupparsi
dell'opera nazionale. La lingua italiana
era allora di moda nelle infinite corti di Germania
come lo divenne poi la francese. Il pubblico
stava in disparte e non prendeva alcun
interesse alle cose artistiche; i teatri rimasero
fino alla metà del secolo scorso con poche eccezioni
riservati alla corte, ai cortigiani ed agli
invitati. Era dunque naturale che i principi si
rivolgessero all'Italia e chiamassero alle loro
corti artisti italiani. Ognuna di queste aveva
un poeta di corte che doveva montare sul suo
Pegaso in ogni occasione voluta da circostanze
esteriori. (Zeno e Metastasio a Vienna, Mauro
ad Hannover, Pallavicino a Dresda, Terzago a
Monaco, ecc.). I direttori erano italiani (Lotti,
Caldara, Steffani, Porpora, Iomelli, Bononcini,
ecc.), italiani i cantanti (Bordoni, Cuzzoni, Lotti,
<span class="pagenum" id="Page_192">[192]</span>
Durastanti, Senesino, Farinelli, Carestini, ecc.),
italiani persino i pittori, decoratori ed architetti.
Soltanto i suonatori erano in parte tedeschi
e francesi.
</p>

<p>
Fra le corti di Germania, che videro fiorire
l'opera italiana sono specialmente da nominarsi
Vienna, Dresda, Berlino e Monaco. La corte di
Vienna s'era sempre distinta quale protettrice
della musica ed ormai nel 1642 vi si eseguì
l'<i>Egisto</i> di Cavalli. Gli imperatori Leopoldo I,
Giuseppe I e Carlo VI, buoni musicisti, preferivano
la musica italiana e cercarono con ogni
modo di attirare alle loro corti i migliori artisti
italiani. Caldara e Conti assieme allo stiriano
<i>Giovanni Fux</i> segnano l'epoca del maggior
fiore dell'opera a Vienna. Fux (1660-1741) è tuttora
noto per il suo celebre trattato <i>Gradus ad
Parnassum</i> (1725) e per musiche da chiesa più
che per le sue opere teatrali, nelle quali imitò
gli italiani. Quasi tutti poi i più celebri compositori
italiani dell'epoca, cominciando da Cavalli,
Cesti fino a Porpora e Salieri andarono a
Vienna e scrissero per quel teatro di corte.
</p>

<p>
Non inferiore a Vienna nel culto dell'opera
italiana fu Dresda. Anche in questa città v'era
un'intiera colonia artistica d'italiani, che dominava
esclusivamente il teatro. L'opera italiana
vi fu inaugurata formalmente nel 1662 col <i>Paride</i>
di <i>Giovanni Bontempi</i>, scolaro di Mazzocchi
e collega di Schütz. Suo successore fu pure un
italiano, <i>Carlo Pallavicini</i>, buon compositore.
Salito al trono Federico Augusto I (1694), vero
<span class="pagenum" id="Page_193">[193]</span>
mecenate delle arti, cominciò una nuova era
di lusso e splendore e Dresda mai vide maggior
numero di celebri artisti nelle sue mura, fra i
quali Lotti, Vittoria Tesi, il Senesino, e sopra
tutti <i>Giovanni Adolfo Hasse</i> e sua moglie, la famosa
cantatrice <i>Faustina Bordoni</i>.
</p>

<p>
Quantunque Hasse abbia avuto i natali in
Germania (Bergedorf, 1699) egli appartiene interamente
alla scuola napoletana ed è compositore
italiano. Da principio cantante ad Amburgo
e Brunswick, venne poi a Napoli (1724), dove si
perfezionò nella composizione alla scuola di
Porpora e quindi di Alessandro Scarlatti, che
lo prese ad amare. Una sua opera, <i>Sesostrate</i>
(1726), destò unanime applauso ed egli già nel
1727 fu nominato direttore al Conservatorio degli
incurabili a Venezia, dove conobbe e sposò Faustina.
La fama delle sue opere oltrepassò ben
presto le Alpi e pochi anni dopo venne chiamato
a Dresda (1731), dove con piccoli intervalli
di tempo, fra i quali un breve soggiorno a Londra,
passò la maggior parte della sua vita. Negli ultimi
anni si recò a Venezia, dove morì nel 1783.
</p>

<p>
Hasse fu compositore fecondissimo. Dotato di
grande fantasia e di ricchezza melodica, egli
dominava perfettamente la forma ed era sommo
nel trattare la voce. Ma egli non si eleva sopra
i migliori autori italiani dell'epoca, seguendo
anch'egli la pratica che al bel canto sacrificava
la verità drammatica. Egli non fu e non volle
essere un riformatore ma seguì l'andazzo del
tempo. Egli non copia alcuno degli italiani ma
<span class="pagenum" id="Page_194">[194]</span>
imita tutti, togliendone da tutti il meglio, per
cui egli non è originale ma piuttosto la personificazione
dello stile drammatico, diremmo quasi
astratto, italiano del secolo XVIII. Hasse visse
onorato e meritò tanto pel suo ingegno che
per il suo carattere integro il nome di <i>Caro Sassone</i>,
che in Italia gli si diede. Colla partenza di
Hasse da Dresda (1756) e dopo la morte di
Augusto III, l'opera italiana a Dresda decadde
rapidamente, durando però al meno sporadicamente
fino al 1842 (Morlacchi).
</p>

<p>
In Berlino troviamo cantanti italiani (<i>Pasquino
Grassi</i> e <i>Giovanni Alberto Maglio</i>) già
nel 1656. La prima opera si diede nel 1700 e
fu <i>la festa dell'imeneo</i> di <i>Attilio Ariosti</i>, alla quale
negli anni posteriori fecero seguito delle altre
finchè nel 1742 venne aperto da Federico II
il nuovo teatro con <i>Cesare e Cleopatra</i> di <i>Graun</i>.
Federico il grande era musicista appassionato
e buon suonatore di flauto. Egli prediligeva la
musica italiana e non voleva saperne di cantanti
tedeschi. «Piuttosto sentir un'aria cantata da
un cavallo, che una tedesca come prima donna»,
soleva egli dire.
</p>

<p>
Il miglior compositore dell'epoca fu <i>Carlo Enrico
Graun</i> (1701-1759), che dominò colle sue
opere il repertorio fino alla sua morte. Graun
appartiene pure alla scuola italiana. Scrisse 36
opere e molta musica da chiesa, fra cui l'oratorio
<i>la Morte di Gesù</i>, che ancor oggi si eseguisce,
opera priva di grandezza e religiosità e
scritta nello stile teatrale. Graun fu scrittore
<span class="pagenum" id="Page_195">[195]</span>
melodioso e facile, ma non ebbe nè originalità
nè potenza drammatica.
</p>

<p>
Grande influenza sulle cose musicali ebbe
pure alla corte di Federico il suo maestro di
flauto <i>Giovanni Quanz</i>, che fu in Italia alla scuola
di Gasperini e scrisse un'infinità di composizioni
per flauto ad uso del re. Degni di menzione
sono pure <i>Francesco Benda</i>, boemo (1709-1786),
celebre violinista, fondatore della scuola
germanica, il creatore del melodramma (declamazione
con accompagnamento di musica), e
la celebre cantatrice <i>Gertrude Elisabetta Mara</i>
per la quale Federico ebbe a ricredersi degli
artisti tedeschi. Coll'avanzarsi dell'età venne a
cessare l'interesse di Federico per l'opera, che
priva del suo più potente appoggio rapidamente
decadde.
</p>

<p>
A Monaco gli Italiani erano diventati già per
tempo padroni del campo. La corte di Alberto V
aveva veduto commedie italiane (1568) per le
quali aveva scritto madrigali Orlando di Lasso
che in una rappresentazione aveva egli stesso
rappresentato la parte di nobile veneziano (<i>Pantalone
dei Bisognosi</i>). Il primo vero dramma per
musica fu la <i>Ninfa ritrosa</i> (1654) di autore sconosciuto.
Fra tutti i maestri di quel tempo si
incontra un sol nome tedesco, <i>Gaspare Kerl</i>, scolaro
di Carissimi e celebre organista. Egli scrisse
pure opere teatrali andate perdute. A Kerl successero
Ercole Bernabei, Giovanni Bernabei,
Agostino Steffani, Albinoni, Porta, Bernasconi.
L'opera italiana cessò nel 1787.
</p>

<p>
<span class="pagenum" id="Page_196">[196]</span>
</p>

<p>
La patria dell'opera tedesca nazionale fu Amburgo,
la libera città anseatica, dove la musica
era sempre stata in onore e dove accorrevano
gli artisti, sicuri di trovare un pubblico intelligente
ed appassionato per l'arte. Quantunque
l'opera italiana fosse ben presto giunta in Amburgo
e vi avesse destato grande interesse e
plauso, pure l'elemento nazionale si fece vivo
di buon'ora e molti furono i tentativi di imitazione
con tendenze nazionali e sostituzione della
lingua tedesca all'italiana. La prima opera tedesca
che si diede ad Amburgo fu <i>Adamo ed
Eva</i>, musicata da <i>Giovanni Theile</i> (2 gennaio
1678). Dapprincipio essa non fu che una copia
dell'italiana, ed i soggetti si toglievano dalla mitologia,
dalla storia antica e dalle leggende sacre
o dalla Bibbia. Ma il pubblico prendeva poco
interesse a quelle rappresentazioni eroiche, nelle
quali esso non trovava l'impronta nazionale ed
i soggetti gli erano del tutto estranei e punto
simpatici. Ed allora nacque la reazione, dapprincipio
modesta, introducendovi l'elemento nazionale
e comico e riducendo il tutto ad una
parodia di cattivo gusto. Poi l'elemento nazionale
prende il sopravento ed ai soggetti eroici
e sacri si sostituiscono azioni tolte dalla vita
contemporanea, che univano il tragico al comico,
il sublime al triviale. Per sfortuna poi mai epoca
fu sì povera di buoni poeti ed i musicisti dovevano
contentarsi di mettere in musica versi
che peggiori non ponno pensarsi, azioni che
sono un'ibrida congiunzioni di sciocchezze, sfacciataggini
<span class="pagenum" id="Page_197">[197]</span>
e trivialità, il tutto condito da motti
salaci in una lingua barbara ed un gergo da
piazza. La meschinità di tali produzioni drammatiche
si cercava nascondere sotto lo sfarzo
delle scene, dei vestiari e dei balletti, per i
quali si spendevano somme favolose, e si cercava
cancellare l'impressione penosa d'una scena
tragica con una comica della specie più scurrile,
come nell'opera di Dedekind <i>Gesù morente</i>,
dove Satana raccoglie in un canestro le budella
di Giuda e col cestello in mano canta
un'aria.
</p>

<p>
Molto migliori dei meschini e prosaici poeti
di quell'epoca furono i maestri che posero in
musica i loro tristi parti. Fra questi merita speciale
menzione <i>Giovanni Kusser</i> (1657-1727), musicista
di talento, il quale influì sulla nuova
opera tanto colle sue opere che colle sue cognizioni
pratiche e che pel primo liberò la scena
da tutta la marmaglia di cantanti e cantatrici,
tolti dal più basso volgo, che nulla sapevano di
musica e vi sostituì buoni elementi.
</p>

<p>
Ma quegli che per il suo grande ingegno, se a
questo avesse unito serietà di propositi e veri
criteri artistici, sarebbe stato chiamato ad ispirare
nuova vita all'opera tedesca e metterla sul
vero cammino, fu <i>Reinhard Keiser</i> (1674-1739).
Dotato d'inesauribile vena melodica e vivissima
fantasia egli era nato per la musica drammatica
e per la scena. Le sue numerose opere si
distinguono per ricchezza e facilità di melodia,
per varietà di forma e per verità d'espressione
<span class="pagenum" id="Page_198">[198]</span>
ed egli si innalza qualche volta a grandi altezze
in scene eminentemente drammatiche come
nell'<i>Ottavia</i>. Le forme che usa sono piccole e simili
alla canzone popolare, ma caratteristiche e
sempre adatte alle parole. Se egli non fu capace
di impedire il rapido decadimento della
giovine opera, si fu perchè gli mancava la fermezza
del carattere e seguiva l'andazzo del
tempo, poco curandosi degli alti ideali, pur che
la sorte gli arridesse pel momento ed egli potesse
menare vita brillante e spensierata. Eppure
ad onta dei suoi molti difetti, la sua musica
ancor oggi ha un fare sì spontaneo e naturale,
è sì fresca e melodica che bisogna meravigliarsi
come in un'epoca di tali aberrazioni del
gusto potessero sbocciare fiori sì gentili.
</p>

<p>
Altra figura interessante del tempo fu <i>Giovanni
Mattheson</i> (1681-1764), un miscuglio d'umorista
e pedante, cantante, musicista e scrittore.
Le composizioni di Mattheson sono intieramente
dimenticate, giacchè esse sono scritte
nel gusto dei loro tempi e mancano di vera
ispirazione, ma non lo sono molti dei suoi infiniti
scritti d'arte e di polemica musicale, nei
quali si palesa lo spirito battagliero, ardito e
mordace dello scrittore ed in mezzo a molto
ciarpame ed a frasi antiquate ed ampollose
sono nascosti nuovi pensieri ed è messa la base
dell'estetica musicale moderna. (<i>Il perfetto direttore</i>
(1739), <i>il patriota musicista</i>, <i>la porta
d'onore</i>, <i>la critica musicale</i>).
</p>

<p>
L'ultimo musicista della prima epoca dell'opera
<span class="pagenum" id="Page_199">[199]</span>
d'Amburgo, dopo il quale questa andò
rapidamente decadendo, fu <i>Giorgio Filippo Telemann</i>
(1681-1767), artista strano, che d'ogni
stile s'appropriò qualche cosa, ma che per la
manìa di essere originale ad ogni costo cadde
in mille ricercatezze e puerilità artistiche. La
sua fecondità fu prodigiosa; scrisse oltre circa
40 opere e 600 <i>ouvertures</i>, 44 passioni, 12 annate
di musica da chiesa ed un'infinità d'altre
composizioni.
</p>

<p>
Prima di chiudere questo periodo ci resta a
rammentare Händel, che nel 1703 a 19 anni si
recò ad Amburgo onde arricchire le sue cognizioni
e studiarvi l'opera. Quantunque egli
abbia scritto qualche opera per Amburgo (<i>Almira</i>,
<i>Nerone</i>) e vi abbia fatto parlare di sè,
pure egli non esercitò alcuna influenza sul suo
indirizzo, inquantochè si tenne piuttosto in disparte
come osservatore e pure profittando
di quello che egli ad onta della falsa strada per
cui si era messa l'opera, da questa potea apprendere,
non era ancor giunto a quel grado di maturità
artistica, che per ciò era necessario. Nel
1740 arriva ad Amburgo una compagnia d'opera
italiana coll'impresario Angelo Mingotti e l'opera
nazionale tedesca, che negli ultimi anni
aveva menato un'esistenza stentata, venne a
finire.
</p>

<p>
In <span class="smcap">Inghilterra</span> la musica drammatica fu
quasi sempre senza carattere nazionale. Quantunque
non sia giustificata l'opinione generalmente
diffusa della mancanza di talento musicale
<span class="pagenum" id="Page_200">[200]</span>
degli Inglesi, non è da negarsi, che la musica
in Inghilterra fu sempre influenzata dagli stranieri,
che attirati dall'idea di gloria e dalla
speranza di ricchi guadagni vi trapiantarono la
musica dei loro paesi. Le prime notizie che ci
sono conservate sulla musica in Inghilterra arrivano
al 600 dopo Cristo, quando papa Vitaliano
mandò in Gallia e Britannia Giovanni e
Teodoro ad insegnare il canto gregoriano che
in poco tempo raggiunse grande diffusione. Dopo
un lungo silenzio la storia fa menzione di <i>Giov.
Dunstaple</i> del quale già parlammo ed a lui seguono
molti altri musicisti pratici e teoretici,
che ebbero molta parte allo sviluppo dell'armonia
e contrappunto. Verso la fine del secolo
XVI poi troviamo in Inghilterra molti
musicisti, che si occuparono specialmente del
madrigale, raggiungendo in questo genere le
migliori opere degli italiani contemporanei. I
più noti fra questi sono <i>William Bird</i> († 1623),
<i>Tommaso Morley</i> (1557-1604), <i>John Bull</i> (1563-1628)
e <i>Orlando Gibbons</i> (1583-1625). Molti madrigali
di quell'epoca sono stati ultimamente
pubblicati e eseguiti con plauso per la leggiadria
dello stile, le bizzarrie ritmiche, gli scherzi
armonici e la freschezza di melodia.
</p>

<p>
Quel tempo vide pure il fiore della musica
istrumentale che la regina vergine Elisabetta
preferiva e molti furono i suonatori specialmente
di <i>virginale</i> (specie di spinetta) che ebbero
grande fama anche in altri paesi. L'importanza
di questo ramo della musica inglese
<span class="pagenum" id="Page_201">[201]</span>
è assai grande per la storia della musica istrumentale
e lo sviluppo delle sue forme. I principali
rappresentanti ne sono <i>Hugh Aston</i> ed i
nominati <i>Bird</i> e <i>Bull</i>. Noi troviamo nelle loro
opere, che si pubblicarono negli ultimi anni,
un'assoluta indipendenza dallo stile corale, una
tecnica assai perfezionata nella mano sinistra,
armonia quasi moderna e nuove forme come
per es. la variazione.
</p>

<p>
Il dramma musicale venne all'Inghilterra dall'Italia
e vi fu portato da <i>Tommaso Lupo</i>, <i>Angelo
Notari</i> ed <i>Alfonso Ferrabosco</i>. Bisogna però
rammentare che <i>Roberto Jones</i> pubblicava ormai
nel 1601 due libri di <i>songs and ayres</i> (canti ad
1-4 voci con e senza istrumenti) scritti nello
stile recitativo delle <i>Nuove musiche</i> di Caccini
e che qualche cosa di simile all'opera erano le
cosidette <i>Masques</i> con cori, danze ed in genere
musica istrumentale.
</p>

<p>
Delle prime opere di maestri inglesi (<i>Lawes</i>,
<i>Colman</i>, <i>Lock</i>, ecc.) sono conservati soltanto i
titoli. Nel 1673 venne <i>Cambert</i> in Inghilterra e
vi introdusse la musica francese, che trovò tosto
molti fautori fra i quali il re Carlo II.
</p>

<p>
In quel tempo (1658) nasceva a Londra <i>Enrico
Purcell</i>, il maggior genio musicale che l'Inghilterra
mai ebbe. Purcell ha molti punti di
somiglianza con Mozart. I suoi successi datano
ormai dal suo diciottesimo anno e le sue opere
giovanili (p. es. <i>Didone ed Enea</i>) mostrano maturità
di studi, sicurezza di stile e di forma.
Egli scrisse una quantità di musica per azioni
<span class="pagenum" id="Page_202">[202]</span>
teatrali, da chiesa ed istrumentali, tutte ricche
di facile melodia, di ampiezza di stile e magistrale
fattura. Il maggior difetto della sua musica
è quello di essere troppo esangue e di restare
quasi sempre allo stato di schizzo per
quanto geniale. Egli si formò alla scuola degli
Italiani senza però rinunciare alla sua personalità
spiccata ma altresì senza raggiungerli.
Egli prelude però ormai ad Händel specialmente
colla sua maniera di innestare il coro all'azione
e di concepire il quadro musicale.
</p>

<p>
Purcell non trovò chi raccogliesse il suo retaggio.
Morto a 37 anni, venne ben presto dimenticato
dal pubblico che preferiva i piccanti
ritmi delle canzoni francesi alla verità drammatica
delle sue opere ed alla grandiosità dei
suoi cori.
</p>

<p>
Dopo la morte di Cambert (1677) sono di
nuovo gli italiani che predominano e contendono
la palma ad Händel, mentre gli ultimi
tentativi di un'opera nazionale (<i>Beggar's Opéra</i>
di <i>Gay</i> 1727) cadono sotto il livello dei più meschini
prodotti.
</p>

<div class="blockquote">
<p class="title">
LETTERATURA
</p>

<p>
H. M. Schletterer — <i>Studien zur französischen Musik</i>, Berlin,
1884-85.
</p>

<p>
Nuitter et Thoinan — <i>Les origines de l'opéra français</i>, Paris,
1886.
</p>

<p>
Prunières — <i>Lully.</i> 1910.
</p>

<p>
Pougin A. — <i>Les vrais créateurs de l'opéra français</i>, Paris, 1881.
</p>

<p>
R. Rolland — <i>Le premier opéra joué a Paris</i> e <i>Notes sur
Lully</i> in <i>Musiciens d'autrefois</i>, Paris, 1908.
</p>

<p>
<span class="pagenum" id="Page_203">[203]</span>
</p>

<p>
L. de la Laurencie — <i>Lully</i>, 1910.
</p>

<p>
Prunières — <i>L'opéra italien en France avant Lully</i>, Paris, 1913.
</p>

<p>
Laloy L. — <i>Rameau</i>, Paris, 1908.
</p>

<p>
L. de la Laurencie — <i>Rameau</i>, Paris, 1908.
</p>

<p>
I. Iansen — <i>I. I. Rousseau als Musiker</i>, 1884.
</p>

<p>
Brenet — <i>Gretry: Sa vie et ses oeuvres</i>, 1884.
</p>

<p>
H. Cuzzon — <i>Gretry</i>, Paris, 1908.
</p>

<p>
Le opere principali di Lully, Rameau e Gretry furono
pubblicate nuovamente nei Chefs d'Oeuvres class. de l'Opéra
français, ecc.
</p>

<p>
O. Lindner — <i>Die erste stehende deutsche Oper</i>, Berlin, 1855.
</p>

<p>
L. Meinardus — <i>Rückbliche auf die Anfänge der deutschen
Oper</i>, Amburgo, 1878.
</p>

<p>
H. Kretschmar — <i>Das erste Jahrhundert der deutschen Oper</i>
Sammelbände der intern. Musik Gesell., III, 2.
</p>

<p>
H. Schmidt — <i>Matheson</i>, Lipsia, 1897.
</p>

<p>
I. Valletta — <i>La musica in Inghilterra</i> — Riv. musicale italiana,
vol. 5º.
</p>

<p>
W. Nagel — <i>Geschichte der Musik in England</i>, Strassburgo,
1894-1897.
</p>
</div>

<div class="chapter">
<h2 id="cap12">CAPITOLO XII.
<span class="smaller">Martin Lutero e la musica protestante.
Bach e Händel.</span></h2>
</div>

<p>
Nessuna nazione possiede sì ricco patrimonio
di canzoni popolari quanto la tedesca. I musicisti
non potevano ignorare tutta questa fioritura
di canti ed è per questo che nelle loro
opere si mostra più che in quelle degli altri
maestri stranieri una certa inclinazione alla
forma chiusa della canzone e che il canto
<span class="pagenum" id="Page_204">[204]</span>
fermo non si toglie di preferenza dal canto
gregoriano. Mentre nei paesi romani si mantenne
il canto liturgico latino e la comunità quasi mai
partecipa al canto, noi troviamo cantici sacri in
lingua tedesca ormai poco dopo il Mille. E ciò
era naturale, perchè e ignota era la lingua latina
e troppo diverso il canto gregoriano da
quello popolare. Così vedemmo già parlando
della canzone popolare, come il popolo tedesco
trasformava i canti latini della chiesa, ora conservandone
qualche brano, ora trasformando e
ritmo e melodia alla guisa di canzone popolare
(<i>Kyrleise</i>). Questi canti dapprima usati durante
le processioni ed i misteri furono poi introdotti
nella chiesa stessa e si ammisero benchè a malincuore
dalla liturgia fra l'Epistola ed il Vangelo.
</p>

<p>
Tale stato di cose si cambiò intieramente
colla riforma di Lutero, che ha per la Germania
lo stesso significato del Rinascimento in Italia.
Questi due avvenimenti segnano nella storia
della musica la fine del Medio Evo ed il principio
di una nuova epoca. La riforma fu d'importanza
capitale per la musica sacra tedesca
e la musica tedesca in genere, giacchè Bach e
Händel basano intieramente sulla musica della
chiesa protestante e perchè le loro opere non
si possono concepire senza la riforma che diede
loro quell'austerità e maschia grandezza, che le
distingue da quelle delle altre scuole.
</p>

<p>
La chiesa riformata ammette il canto della
comunità nella lingua del popolo. Esso non poteva
<span class="pagenum" id="Page_205">[205]</span>
essere dunque che la canzone popolare
modificata per gli scopi della chiesa, perchè
soltanto questo è il canto del popolo. Prima
condizione era perciò di togliere la melodia dal
tenore e darla al soprano onde renderla palese
ed accompagnarla non con contrappunti ma
nota per nota con armonie, con accordi.
</p>

<p>
<i>Martin Lutero</i> (1483-1546) comprese l'importanza
della musica per l'opera della riforma e
le dedicò tanto più le sue cure, che egli stesso
ne era appassionato cultore. «La musica, egli
scrive nei suoi sermoni, è un dono di Dio e
non degli uomini. Essa mette in fuga il diavolo
e rende gli uomini ilari. Essa fa dimenticare
l'ira, l'impudicizia e tutti i vizî. Io le dò il
primo e più alto posto dopo la teologia».
</p>

<p>
Lutero tradusse ed adattò i canti della comunità
assieme ai suoi fedeli amici <i>Rupff</i> e <i>Walther</i>,
scelse le melodie, sia togliendole dalle canzoni
popolari, sia trasformando il canto gregoriano,
sia trovandone di nuove e pubblicò nel
1524 la prima raccolta <i>Enchiridion</i>. Stabilì il
tipo del corale protestante che fino ad oggi
rimase lo stesso, perchè non fu la moda che
ne dettò le regole. L'esempio fruttò e ben presto
si moltiplicarono e diffusero i nuovi canti, sicchè
un Gesuita ebbe a dire che i canti di Lutero
hanno mandato in perdizione più anime che i
suoi scritti e sermoni. E difatti si potevano
bruciare le bibbie ed i libri, mettere al rogo i
propagatori della nuova fede ma non soffocare
quei canti che s'innalzavano dovunque, che eccitavano
<span class="pagenum" id="Page_206">[206]</span>
il coraggio nelle battaglie e che erano
ormai divenuti canti patriottici politici.
</p>

<p>
La vera storia della musica tedesca comincia
dopo la Riforma, perchè i musicisti anteriori
a quest'epoca non sono che imitatori dei fiamminghi.
Soltanto ora si desta il sentimento nazionale
e come la Riforma non pretendeva l'annichilimento
dell'individuo, così entra nell'arte
per altre strade che in Italia l'individualismo,
che rimase una delle prime doti della musica
tedesca.
</p>

<p>
Noi ci contenteremo di enumerare alcuni dei
maestri tedeschi anteriori a Bach, che sono e
numerosi ed importanti come lo mostrano le
loro opere, che furono intieramente dimenticate
e che oggi si tornano a pubblicare. Ancor sotto
l'influsso degli Olandesi sta <i>Enrico Isaak</i> (Arrigo
tedesco) di Praga (?) che fu alla corte di
Lorenzo il Magnifico e poi di Massimiliano
(† 1517). Le sue canzoni tedesche a più voci
segnano ormai lo spegnersi dell'egemonia fiamminga.
<i>Enrico Fink</i> di Pirna († 1588), <i>Stefano
Mahu</i>, <i>Giorgio Rhaw</i>, <i>Martino Agricola</i>, appartengono
già alla scuola protestante, come pure
<i>Lodovico Senfl</i> di Basilea, scolaro di Isaak, l'autore
prediletto di Lutero, musicista di vero genio.
</p>

<p>
Questi autori si servono della forma del motetto
per gli scopi della musica da chiesa protestante,
abbandonano i contrappunti complicati
ed usano di preferenza quello a <i>nota contra
notam</i>, donde derivano gli accordi. <i>Luca Osiander</i>
fu il primo a pubblicare cinquanta canzoni
<span class="pagenum" id="Page_207">[207]</span>
sacre e salmi (1586) secondo la nuova maniera.
Superiori di gran lunga a questi sono: <i>Adamo
Gumpoldzhaimer</i> (1560), <i>Leo Hasler</i> (1564-1612),
scolaro di Andrea Gabrieli, noto in Italia sotto
il nome di <i>Gianleone</i> e <i>Giovanni Eccard</i> (1553-
1611), ambedue ispirati e potenti.
</p>

<p>
Mentre in Germania prendeva piede la Riforma,
l'Italia aveva veduto nascere Palestrina
e formarsi la scuola dei grandi musicisti romani
e veneti. I Tedeschi sempre avidi di sapere ed
imparare non potevano ignorare gl'immensi
progressi dell'arte musicale in Italia e da questo
tempo data quella pacifica immigrazione di
musicisti tedeschi in Italia, replicandosi quanto
era successo prima coi fiamminghi. E quasi a
favorire questo pellegrinaggio sorgeva ai confini
d'Italia, bella in mezzo alle onde, Venezia,
la città incantata, le cui flotte si spingevano fin
ai più lontani mari ed i cui cittadini avevano
vaste relazioni di commercio oltre le Alpi, la
città dove una scuola musicale che aveva veduto
fiorire i più grandi ingegni, continuava le
sue gloriose tradizioni ed i cui templi ricchi di
mosaici e di dipinti dei più celebri maestri, risuonavano
di sacri e dolcissimi concenti, che
riempivano d'ammirazione i forestieri venuti
per affari di mercatura in Italia. Augusta e
Norimberga vi mandavano i figli dei patrizi ad
apprendere il commercio ed il modo di vivere;
nel 1506 i Tedeschi aveano fabbricato in vicinanza
di Rialto il loro fondaco, che facevano
adornare di dipinti da Giorgione e da Tiziano.
</p>

<p>
<span class="pagenum" id="Page_208">[208]</span>
</p>

<p>
Da <i>Gallus</i> (1550) e <i>Meiland</i> fino a <i>Schütz</i>, una
coorte di musicisti scende in Germania per visitare
le scuole dei celebri maestri italiani. La
rimembranza di quei tempi resta incancellabile
anche dopo il ritorno in patria e rivive nelle
loro composizioni, che ad onta del carattere
nazionale portano l'impronta dei maestri italiani.
Coloro poi ai quali non era concesso veder
adempiuto il maggior voto della loro vita,
ed apprendere e perfezionarsi nell'arte dei suoni
dalla bocca del maestro, cercavano indirettamente
collo studio delle opere di avvicinarsi ai
loro ideali o frequentavano la scuola di maestri
che furono in Italia. Alla scuola di Carissimi in
Roma venne quel <i>Gaspare Kerl</i>, famoso compositore
di musica da chiesa ed organista, che
vedemmo alla corte di Monaco rivaleggiare cogli
italiani e pure a Roma studiò con Frescobaldi
<i>Giovanni Froberger</i> (1612), del quale faremo
cenno in seguito. Soltanto indirettamente sotto
l'influsso degli Italiani, seppure di un influsso
quantunque indiretto si possa parlare, stanno
i musicisti contemporanei, che nacquero e vissero
nella Germania del Nord, quali <i>Melchiore
Frank</i>, autore di molti corali ancor oggi in uso;
<i>Andrea Hammerschmidt</i> (1611-1675), felice imitatore
dei maestri italiani; i due membri della
grande famiglia <i>Bach</i>, <i>Giovanni Michele</i> e lo zio
di Sebastiano, <i>Giovanni Cristoforo</i>, eccellenti organisti
e compositori; <i>Giovanni Pachelbel</i> di Norimberga
(1653), celebre organista e scrittore di
musica d'organo, <i>Michele Prätorius</i> (1571-1621)
<span class="pagenum" id="Page_209">[209]</span>
di Turingia, passionato ammiratore dei maestri
italiani, dottissimo musicista ed autore della
celebre opera <i>Syntagma musicum</i>, specie di enciclopedia
musicale in tre volumi (1615-1620),
di grandissimo interesse per la teoria e la storia
dei musicisti e degli istrumenti. Il secondo
libro contiene il <i>Theatrum musicum istrumentorum</i>,
in cui sono descritti e disegnati tutti gli
strumenti allora in uso; <i>Giovanni Ermanno
Schein</i> (1586-1630), uno dei primi autori di musica
istrumentale veramente ispirata ed interessante
(<i>banchetto musicale, ecc.</i>); <i>Samuele Scheidt</i>
(1587-1654) celebre organista e scrittore di musica
d'organo e da chiesa in genere.
</p>

<p>
La caratteristica di questi maestri è da cercarsi
nel fatto che quasi tutti furono organisti
e che dall'organo ebbero il loro sviluppo. Essi
sono i diretti precursori di Bach, essendo rintracciabile
nelle loro composizioni più che in
tutte le altre dei musicisti della Germania meridionale
quell'austero sentimento proprio della
Riforma, che è una delle caratteristiche principali
di Bach.
</p>

<p>
Molti di questi musicisti uscirono dalla scuola
dei celebri organisti <i>Swelink</i> (1540), scolaro di
Zarlino e Gabrieli e <i>Reinken</i> (1623), la fama del
qual ultimo fu tale che il giovane Bach intraprese
un viaggio pedestre fino ad Amburgo per
poterlo sentire. Maggiore di Swelink e Reinken
fu <i>Dietrich Buxtehude</i>, nato a Helsingor nel
1637, organista a Lubecca, la di cui virtuosità
era fenomenale e le cui composizioni si avvicinano
<span class="pagenum" id="Page_210">[210]</span>
per grandiosità, varietà d'effetti, sapienza
ed elevatezza a quelle di Bach, che fu talmente
preso del suo modo di suonare e delle sue composizioni,
che dimenticati i doveri che lo attendevano
ad Arnstadt, si fermò per tre mesi a
Lubecca (1705).
</p>

<p>
A quella guisa che le composizioni della
scuola romana basavano sul canto Gregoriano,
così il fondamento della musica dei compositori
della Germania settentrionale è il corale, che
se non raggiunge la grandezza ed infinita semplicità
tipica del canto gregoriano, pure nella
sua melodica purezza, espressione e sentimento
ha qualche cosa di più umano, di più commovente
di questo ed è senza dubbio più individuale
e corrispondente all'idea d'indipendenza
della fede, propria del Protestantesimo. Gli organisti
germanici servendosi del corale, ispirarono
nuova vita alla musica d'organo e la resero
capace d'esprimere tutte quelle aspirazioni
e sentimenti che la parola non può esprimere.
Nella loro musica la melodia non è che la pietra
che serve alla costruzione dell'edifizio architettonico
e maestoso e si palesa solamente
nei giri armonici fra le arti contrappuntistiche
e le fioriture, richiamando quasi l'attenzione
dei fedeli al corale prima e dopo cantato.
</p>

<p>
L'anello di congiunzione fra la scuola degli
organisti di Germania e Bach ed il più grande
e più geniale dei suoi antecessori fu senza dubbio
<i>Enrico Schütz</i> (1585-1672) (<i>Sagittarius</i>),
quantunque dovessero passare ancora cento
<span class="pagenum" id="Page_211">[211]</span>
anni prima della nascita del grande cantore di
Lipsia. Dapprima destinato alla carriera legale,
si dedicò alla musica per il suo talento
pronunciatissimo e venne alla scuola di Giovanni
Gabrieli, dove stette tre anni fino alla morte del
maestro. Ritornato in patria divenne direttore
di cappella a Dresda, dove rimase sino alla
morte.
</p>

<p>
L'importanza di Schütz è assai grande, essendo
egli stato il primo ad ispirare alla musica
germanica un nuovo alito di vita ed a liberarla
dal formalismo, unendo alla dolcezza e
maestà dello stile palestriniano e veneziano il
nervo e la vigoria delle melodie germaniche.
Le sue opere hanno una certa somiglianza con
quelle di Carissimi, ma egli è più profondo
e grande nei cori, mentre l'Italiano gli è superiore
nell'espressione drammatica degli ariosi
e dei recitativi. Le principali sono le Symphoniae
sacrae, composizioni per voci (3-6) con istrumenti,
scritte ad imitazione di quelle di Gabrieli,
fra le quali stupende la <i>Conversione di Paolo</i>,
la <i>Storia della Risurrezione</i> e le <i>Sette parole del
Redentore</i>, specie di oratorî, scritti con tendenze
musicali riformatrici e felice connubio di stili
diversi che già di molto si avvicinano alle opere
insuperabili di Bach, e finalmente le <i>Quattro
Passioni</i> secondo gli Evangelisti, per voci sole,
i cori delle quali (<i>turbae</i>) sono grandiosi per
espressione drammatica, per il sentimento tragico
e per verità, quali li troviamo nella <i>Passione
di S. Matteo</i> di Bach. Schütz finì la sua
<span class="pagenum" id="Page_212">[212]</span>
lunga vita quasi nell'obblìo e le sue opere furono
presto dimenticate, tanto che è difficile arguire
se esse fossero state note a Bach e Händel. Oggi
però per merito di Spitta, che pubblicò molte
delle sue opere, egli è ritornato in onore e le
<i>Sette parole</i> si eseguiscono di spesso.
</p>

<p>
L'egemonia della Germania nella musica da
chiesa comincia ormai con Schütz. I tedeschi
impararono ben presto dagli italiani quello
che mancava alla loro musica e vi aggiunsero
la profondità intima dell'espressione e la ricchezza
dell'armonia, unite ad una certa rudezza,
che sente la forza.
</p>

<p>
Mentre in Germania l'opera italiana si diffondeva
sempre più, nasceva in un'oscura città
di Turingia, in Eisenach, ai 21 marzo del 1685,
<i>Giovanni Sebastiano Bach</i>, uno dei maggiori
geni musicali, che mai il mondo conobbe. Bach
apparteneva ad una famiglia, che per sei generazioni
fornì la Germania di musicisti, fra
i quali alcuni, come gli zii di Sebastiano, Giovanni
Cristoforo e Giovanni Michele, ebbero
grande fama. Perduto il padre all'età di dieci
anni, venne collocato presso il fratello maggiore
Giovanni Cristoforo, organista di Ohrdruff,
che gli insegnò i primi rudimenti della
musica, e fu lì, che studiando al chiaro di luna
le composizioni d'organo di Pachelbel, Frescobaldi
ed altri maestri, le quali il fratello non
gli voleva permettere di studiare, contrasse il
germe di quella malattia di occhi, che negli
ultimi anni della sua vita lo rese cieco. Da
<span class="pagenum" id="Page_213">[213]</span>
Ohrdruff passò a Luneburgo come cantante del
coro, quindi a Weimar, dopo la mutazione della
voce quale suonatore d'orchestra. Passati alcuni
anni in diverse città (Arnstadt, Mühlhausen,
Cöthen), ora come organista, ora come violinista,
ottenne finalmente, dopo la morte di Kuhnau,
il posto di cantore (direttore) alla scuola
di S. Tommaso in Lipsia (1723) che occupò fino
alla morte (28 luglio 1750).
</p>

<p>
Sebastiano Bach nacque di famiglia povera e
modesta, si ammogliò due volte ed ebbe ventun
figli. Le sue aspirazioni non furono mai alte,
nè egli cercò la gloria. Dopo i suoi trionfi come
organista e pianista a Dresda ed a Berlino, ritornò
alla sua casa e continuò le sue occupazioni
senza inorgoglire, quasi inconscio del suo
portentoso genio. Passò la vita in mezzo alla
sua famiglia, severo con sè ed i suoi, ligio al
dovere ed alla religione dei suoi padri. I suoi
contemporanei non intuirono la sua grandezza.
Nato in un'epoca in cui la Germania non aveva
ideali, in cui la vita di pensiero era meschina
o nulla ed il pedantismo e la gretteria regnavano,
non si vide in Bach che un eccellente
virtuoso d'organo e poco più che un buon e
diligente direttore di cappella. Più volte egli
ebbe a sostenere lotte accanite coi suoi superiori
per futili lagnanze e per questioni indegne
che gli amareggiarono l'esistenza.
</p>

<p>
Dopo morto, le sue composizioni andarono
dimenticate ed in parte perdute; gli ultimi rampolli
della sua famiglia caddero in miseria, e
<span class="pagenum" id="Page_214">[214]</span>
come si obliò il luogo ove giaceva sepolto,
così si scordò il suo nome, sicchè quando Marx
e Mendelssohn esumarono la sua grandiosa <i>Passione
di S. Matteo</i> e ritornarono alla luce le sue
maggiori opere, sembrò essere cosa incredibile
che un simil genio avesse potuto per tanto tempo
essere disconosciuto e quasi dimenticato. Oggi
si può però parlare d'una vera rinascita bachiana,
perchè la musica di Bach s'accorda in
certo modo cogli ideali moderni d'estetica
musicale e colla tendenza alla polifonia e fu
appunto quando dominava l'omofonia, che Bach
fu dimenticato per più d'un secolo.
</p>

<p>
Dinanzi alla grandiosità delle sue opere la
penna sfugge di mano e rifiuta il suo ufficio.
Goethe scrisse di lui: «Quando penso a Bach,
ho l'impressione, che l'eterna armonia si diverta
con sè stessa forse come sarà successo nel seno
di Dio prima della creazione». E Wagner: «Se
si vuole comprendere la meravigliosa singolarità,
forza ed importanza dello spirito tedesco
con un solo ed incomparabile esempio, basta
studiare la personalità quasi inconcepibile ed
incomprensibile di Sebastiano Bach in un'epoca
in cui il popolo tedesco era pressochè annientato».
</p>

<p>
Il genio di Bach si può intuire, non esprimere
a parole. Come Palestrina, egli sta sul confine
di due epoche, e mentre chiude l'una, inizia
l'altra. Anche egli non fu riformatore nel senso
stretto della parola, nè trovò nuove forme, ma
le sussistenti perfezionò e perfezionandole le
<span class="pagenum" id="Page_215">[215]</span>
rese tali che nuove appaiono. Come Palestrina
incarna la musica sacra cattolica, così Bach è
il rappresentante della musica protestante. La
sua musica vocale è esclusivamente religiosa ed
interpreta la dogmatica protestante, ma egli
le ispira sentimenti più umani ed intimi di
quello che la severa ortodossia antecedente
avesse saputo. Se in Palestrina troviamo rappresentato
l'elemento divino che s'abbassa fino
all'umanità, in Bach domina l'elemento umano
che si libera dai ceppi e dalle miserie terrene,
si eleva al cielo, gli confida i suoi dolori, le
sue angoscie e vi trova il conforto e la pace
dopo la lotta.
</p>

<p>
Il suo carattere inclina al misticismo, per cui
la sua musica è precipuamente riflessiva, profonda
ed esigente che l'uditore vi si immedesimi.
Non sempre giustificato è però il voler
sottolineare il sentimento religioso di Bach, che
egli possedeva più per tradizione che per riflesso.
Bach è portato altresì al lirismo ed in lui si
trovano gli elementi del romanticismo; perciò
era naturale che egli coltivasse anche la musica
istrumentale, che più si adatta ad esprimere
la profondità del pensiero. La musica di
Bach non fu popolare ai tempi del maestro,
perchè egli si elevava troppo sopra gli altri per
venir intieramente compreso e popolare non lo
è oggi nè mai lo diverrà. Ma invece si può ben
con sicurezza affermare, che molte delle sue
opere saranno imperiture come alcune dell'antichità
nella letteratura, pittura e scoltura, perchè
<span class="pagenum" id="Page_216">[216]</span>
per quanto cambieranno e la vita di pensiero
e le forme dell'espressione, l'alito geniale
che vi ispirò il maestro, non può per il tempo
che passa spegnersi.
</p>

<p>
Nella musica vocale Bach segnò traccia imperitura.
I suoi numerosi corali a quattro voci
sono monumenti insuperabili di melodia ed
espressione profonda; molti gli servono di tema
per costruire grandiose concezioni polifoniche.
Ma dove Bach sembrò attingere ad una fonte
inesauribile fu nelle cantate, che sono più di
trecento, quasi tutte su poesie di carattere religioso
da eseguirsi dopo la predica dell'ufficio
protestante. Esse mantengono la forma concertata
di prima (introduzione istrumentale, coro,
recitativi, arie, duetti, corale). La plasticità dei
temi si presta a tutte le combinazioni, senza
che l'unità sia perduta; l'opera grande e maestosa
sorge naturalmente e quasi necessariamente,
nel mentre ogni parte è individualmente
concepita. La differenza che passa fra quelle
di Bach e dei suoi antecessori e contemporanei
è grande, perchè fu egli il primo a riconoscere
l'importanza delle forme dell'opera italiana e
servirsene combinandole collo stile della musica
d'organo, raggiungendo così l'unità e creando
una nuova musica da chiesa di spiccato carattere
protestante, che fu anche l'ultima non
essendo la posteriore che una semplice imitazione
della sua.
</p>

<p>
Il contrappunto di Bach basa a differenza dei
maestri anteriori sull'armonia e le singole voci
<span class="pagenum" id="Page_217">[217]</span>
sono sempre condotte melodicamente. La tonalità
è la moderna e non è che la scala minore
discendente colla sesta maggiore che a noi riesce
un po' strana ed arcaica.
</p>

<p>
Fra le sue opere vocali le maggiori sono la
<i>Passione secondo S. Matteo</i>, la <i>Messa in si minore</i>,
l'<i>Oratorio di Natale</i>, il <i>Magnificat</i> a cinque
voci. La <i>Passione</i> suddetta (15 aprile 1729), una
delle tre conservateci, segna un immenso progresso
in confronto delle anteriori e delle contemporanee
e come il testo è depurato dalle
aberrazioni ed ingenuità di prima, così la musica
si eleva ad altezze, quali Bach stesso di rado
seppe raggiungere. E se anche in questa sublime
opera il contrasto fra l'elemento sacro e mondano
o drammatico le tolgono l'unità, ciò deve
ascriversi non all'autore ma al genere di composizione,
per cui lo vediamo spegnersi con
Bach e sostituirvisi l'oratorio, nel quale l'elemento
sacro e mondano si confondono in uno
e formano un nuovo stile.
</p>

<p>
Nella musica istrumentale fu Bach che introdusse,
come nessuno prima di lui seppe fare,
le forme della musica polifonica vocale. Egli
non creò la <i>Sonata</i>, la <i>Suite</i>, la <i>Partita</i>, la
<i>Fuga</i>, ecc., ma tutti questi generi modificò e
rinnovò in modo che fra le sue composizioni
e le anteriori o contemporanee la somiglianza
è poca o nessuna. La sua orchestrazione invece
è semplice, quantunque non manchino specialmente
nelle arie concertate tratti felici e nuovi
impasti e combinazioni, che egli imparò senza
<span class="pagenum" id="Page_218">[218]</span>
dubbio dalle opere di Steffani. Fra la quantità
delle sue opere istrumentali basti il nominare
il suo <i>Clavicembalo ben temperato</i>, quella raccolta
aurea di 48 preludî e fughe per cembalo,
in cui Bach si palesa non solo sapiente teorico
ma altresì poeta musicale, servendo la forma
del preludio e della fuga ad esprimere sentimenti
svariati ed affetti e facendo la profondità
del pensiero e la bellezza melodica dimenticare
la sapienza. Altre notissime sono la <i>fantasia
cromatica</i>, il <i>Concerto in re minore</i> per pianoforte,
la <i>suite in re maggiore</i> per orchestra, il <i>Concerto
italiano</i>, le <i>toccate e fughe</i>, le <i>sonate per piano e
violino</i>, le <i>sei sonate per violino solo</i>, i <i>concerti
brandeburghesi</i>, ecc.
</p>

<p>
Bach fu sommo organista e come tale fu riconosciuto
anche dai contemporanei. Le sue
improvvisazioni attiravano la folla ed il celebre
organista Reinken dopo averlo sentito in Amburgo
(1721), gli rivolse le memorabili parole:
«Credevo che quest'arte fosse morta, ma vedo
che essa ancor vive in voi». Bach non fu del
resto soltanto sommo organista ma altresì sommo
nelle sue composizioni per organo ancor
oggi insuperate. E difatti chi ha mai più superate
le sue toccate e fughe, i suoi preludî ai
corali nei quali la profondità e la ricchezza
melodica e tematica sono inesauribili?
</p>

<p>
L'infinita ammirazione delle opere di Bach
non deve però accecarci al punto di non riconoscere
che non tutte raggiungono l'ideale della
perfezione e che anch'egli, ciò che del resto è
<span class="pagenum" id="Page_219">[219]</span>
più che naturale se si considera la sua immensa
produzione, molte volte lasciò correre la mano,
fidandosi della sua prodigiosa sicurezza di maneggiare
le forme più ardue del contrappunto.
Allora anche Bach è soltanto un artista abilissimo
ed è inutile cercare nelle opere scritte
così, che non son poche, recondite profondità
mistiche, alle quali certo l'autore non pensava
e che neppur inconsciamente sentiva. E questo
vale non soltanto per molte delle opere istrumentali
ma ancor più per le cantate, scrivendo
le quali Bach non poteva essere sempre invaso
da compunzione religiosa ma voleva sopperire
a bisogni liturgici, specialmente in un'epoca,
in cui la religiosità s'univa ad un pietismo
protestante barocco.
</p>

<p>
Gli elementi della musica di Bach sono i più
svariati. Il fondamento ne è il corale protestante,
ma egli studiò altresì e profittò delle
opere di Palestrina, Lotti, Caldara, Frescobaldi,
molte delle quali egli copiò di propria mano.
Nella musica istrumentale sono Corelli, Vivaldi
(Concerti), Marcello, Albinoni, Couperin, Froberger,
Buxtehude ed altri che esercitarono un
influsso palese sulle sue opere.
</p>

<p>
Fra i numerosi figli di Bach, quattro furono
musicisti. Il maggiore, <i>Friedemann</i> (1710-1784),
mostrò grande ingegno ed ebbe a maestro il
padre, che su lui avea fondato le sue speranze.
Organista della cattedrale di Halle, vi stette
venti anni. Ma il suo carattere strano, la sua
vita scapestrata lo trassero a rovina. Dedito al
<span class="pagenum" id="Page_220">[220]</span>
bere, cadde sempre più in basso, abbandonò il
suo posto e vagò per la Germania, finchè morì
in miseria a Berlino. Nei suoi momenti felici
fu uno dei più grandi organisti del suo tempo,
dottissimo in teoria e lasciò più composizioni,
fra cui <i>polonesi</i>, <i>cantate</i>, <i>sonate</i> per piano e violoncello
ed un <i>concerto</i> per organo che è degno
delle migliori opere del padre.
</p>

<p>
Miglior sorte ebbe l'altro figlio di Bach, <i>Filippo
Emanuele</i> (1714-1788), allievo pure del padre,
che visse onorato e stimato ad Amburgo.
Fra le sue numerose composizioni vanno menzionate
le sue <i>sonate</i> per piano, che furono il
breviario di Haydn e segnarono una nuova fase
nello sviluppo della sonata quantunque non sia
giusto ascrivergli quello che fu il frutto dei tentativi
di più maestri anteriori e contemporanei.
In ultima linea le opere di F. E. Bach appartengono
ormai allo stile galante, reso meno
snello dalla pedanteria germanica dei suoi tempi.
</p>

<p>
Tanto Friedemann che Filippo Emanuele si
risentono dell'influenza superficiale dell'epoca
e sono lontani dal raggiungere la grandezza e
profondità del padre. Gli altri due figli, <i>Cristoforo
Federico</i>, direttore a Bückeburg e <i>Giovanni
Cristiano</i>, direttore a Milano e poi a Londra
non si elevarono sopra la mediocrità.
</p>

<p>
I numerosissimi manoscritti di Bach — durante
la sua vita ne vennero stampati soltanto
alcuni — furono divisi tra i due figli Friedemann
e Filippo Emanuele. Ma il primo poco si
curò del prezioso retaggio e così molte opere
<span class="pagenum" id="Page_221">[221]</span>
del grande genio di Turingia andarono perdute
per sempre.
</p>

<p>
Pochi giorni prima di Bach nasceva in Halle
(23 febbraio 1685) <i>Giorgio Federico Händel</i>, quel
genio che insieme a Bach, per lungo tempo
assicurò alla Germania il primato musicale.
Anche Händel, come tanti altri, ebbe a lottare
col padre prima di potersi dedicare alla musica,
finchè quest'ultimo, per l'intercessione del
principe di Weissenfels, acconsentì all'ardente
desiderio del figlio e lo mandò alla scuola dell'organista
Zachau, eccellente teorico. A undici
anni si recò a Berlino, dove viveva allora Bononcini
e dove apprese nuove cose ed intravide
orizzonti ben diversi da quelli che il suo maestro
avevagli additato. Ma egli seppe resistere
alla tentazione di rimanere e ritornò ai severi
studi, che alternava con quelli della giurisprudenza
all'Università, finchè a 19 anni si recò
ad Amburgo per dedicarsi intieramente alla
musica.
</p>

<p>
Amburgo era allora il centro musicale germanico
dell'opera ed offriva al giovane musicista
ricco campo di studio ed esperienza. Difatti
il suo soggiorno non fu senza frutto, chè
di lui si eseguirono con buon successo tre
opere. In Amburgo accadde pure la nota storia
del suo duello con Mattheson, il turbolento e
litigioso critico, che per poco non lo uccideva.
La conoscenza dell'opera destò in Händel il
desiderio di visitare l'Italia (1707), dove stette
tre anni componendo più opere nello stile dell'epoca
<span class="pagenum" id="Page_222">[222]</span>
e riscuotendo grande plauso. Il soggiorno
di Händel in Italia influì grandemente sulla sua
musica, che ad onta di tanti punti di contatto,
pure è sì diversa da quella di Bach. Lotti e Scarlatti
gli furono prodighi di consigli e dalle opere
di questi e della scuola romana, specialmente
di Carissimi, trasse proficui ammaestramenti.
</p>

<p>
Nel 1710 abbandona l'Italia e si ferma ad Annover,
dove si trova con Steffani, il gentile ed
ispirato autore di celebri duetti e cantate. Di
là passa a Londra, che doveva divenire la sua
patria adottiva. Nel 1711 la sua opera <i>Rinaldo</i>,
lo rende noto al pubblico inglese ed in breve
tempo egli diventa l'autore più di moda. Ma la
sua vittoria fu amareggiata da continue lotte
con rivali ed una forte fazione d'inimici invidiosi
cercò con ogni mezzo di soppiantarlo e
discreditarlo. Le contese coi colleghi, fra cui
<i>Ariosti, Bononcini, Porpora</i>, con cantanti e cantatrici,
fra le quali la Cuzzoni e Faustina Hasse
rivali ed inimiche acerrime, la cattiva riuscita
delle sue imprese teatrali, finirono col disgustarlo
del teatro, sicchè nel 1740 colla sua opera
Deidamia, diede un addio alle scene e si dedicò
ormai in età avanzata all'oratorio, a quel genere
in cui si era anni avanti (1732-34: <i>Ester, Debora,
Atalia, la festa di Alessandro</i>, 1736), provato
con successo. Fra le opere di questo periodo
nomineremo come le più celebri ed ancor oggi
notissime, <i>Israele in Egitto</i>, coi suoi grandiosi
cori che descrivono le sventure del popolo
eletto; l'<i>Allegro ed il Pensieroso</i>; nel 1741 il
<span class="pagenum" id="Page_223">[223]</span>
celebre <i>Messia</i>, l'oratorio prediletto del pubblico
inglese; nel 1742 <i>Sansone</i>, una delle opere più
ispirate e grandiose per contrasti di tinte; nel
1746 <i>Giuda Maccabeo</i>, e finalmente <i>Iefte</i>, che
Händel scrisse quando le tenebre della cecità
si erano distese sui suoi occhi, due anni prima
della sua morte (1759).
</p>

<p>
Händel scrisse quaranta opere teatrali, diciotto
oratorî, passioni, Anthems, Te Deum, Cantate,
duetti, Concerti grossi, Sonate, Suites, musica
d'organo.
</p>

<p>
L'importanza di Händel sta precipuamente
nell'oratorio. Nell'opera lirica egli non si innalza
gran fatto al disopra dei contemporanei
e se nelle sue arie la caratteristica è forse più
efficace di quella di tanti altri maestri, le sue
melodie sono meno insinuanti ed ispirate di
quelle dei migliori italiani. Anche in Händel
manca come nei maestri napoletani il sentimento
drammatico dell'intiera opera e se un'aria o
l'altra, singolarmente presa, mostra grande verità
espressiva e s'adatta al testo, il tutto non è
che una collezione di arie collegate coi recitativi.
</p>

<p>
Dell'origine dell'oratorio abbiamo fatto cenno
parlando di quella dell'opera. In Italia esso si
era già al principio del secolo XVII diviso in
due specie distinte. La prima a somiglianza delle
antiche azioni liturgiche con testo latino, la seconda
in forma di leggende di santi od azioni
sacre drammatizzate con apparato scenico. Una
suddivisione di quest'ultima sono gli Oratorî con
persone allegoriche e simboli, ma essa iniziata
<span class="pagenum" id="Page_224">[224]</span>
da Cavalieri andò presto in disuso (<i>Maragnoli-Vita
humana</i> 1658). Le azioni sacre drammatiche
invece vennero molto in voga e le biblioteche
italiane e straniere posseggono una quantità di
simili azioni sacre in musica, fra le quali nomineremo
come le principali l'<i>Eumelio</i> di <i>Ag.
Agazzari</i>, <i>S. Alessio</i> di <i>Landi</i> (circa 1620), gli
Oratorî di <i>Aless. Scarlatti</i>, <i>Stradella</i> (Modena),
<i>S. Francesco</i> di <i>G. Alessandri</i> (Dresda) molti di
<i>Caldara</i> (Vienna), <i>Leo</i>, ecc., e per dare un'idea
della voga dell'oratorio basti il dire, che il
padre Martini aveva nella sua biblioteca 350
oratori scritti da maestri italiani, che poi andarono
dispersi ed in parte perduti. La forma dell'oratorio
drammatico italiano va sempre più
avvicinandosi a quella dell'opera e la parte dell'<i>Historicus</i>
scompare ben presto, perchè essa
era incompatibile colla forma drammatica, e
l'esecuzione scenica, che molte volte si adottava.
</p>

<p>
L'affinità fra l'azione dell'Oratorio con quella
dell'opera influiva pure sullo stile. Una certa
serietà ed elevatezza nelle arie e nei recitativi
accompagnati, molte volte bellissimi, è l'unica
caratteristica. I cori vanno sempre più perdendo
d'importanza e si riducono di solito a due, al
principio ed alla fine e ciò neppur sempre.
L'interesse va perciò diminuendo e noi vediamo
spegnersi l'oratorio, almeno in Italia, alla fine
del secolo XVIII.
</p>

<p>
È inutile indagare quali motivi abbiano deciso
Händel ad abbandonare l'opera lirica e dedicarsi
intieramente all'oratorio. Certo essi non
<span class="pagenum" id="Page_225">[225]</span>
sono da cercarsi solamente nelle circostanze
esteriori. Più che queste influirono senza dubbio
il suo carattere severo ed austero, l'altezza
dei suoi ideali e l'impossibilità di raggiungerli
nell'opera. Nell'oratorio di Händel si compie la
fusione dell'elemento mondano e divino, che
nella musica sacra era impossibile. La bibbia
offriva ad Händel soggetti adatti alla sua natura
inclinata all'epico, al grandioso; alla mancanza
dell'elemento drammatico individuale suppliva
la vastità del quadro michelangiolesco, dove invece
di una singola persona parlava un popolo
intiero. La mente di Händel non era inclinata
alla contemplazione mistica, ma vedeva la vita
oggettivamente cogli occhi di un cosmopolita.
Perciò quello che Händel non seppe raggiungere
nell'opera lirica, egli raggiunse nell'oratorio,
il sentimento drammatico cioè e perciò
i suoi grandiosi cori sono più veri ed espressivi
che le sue arie, le quali per lo più sono
antiquate e risentono del tempo tanto nelle loro
forme alle volte barocche e convenzionali che
nelle fioriture.
</p>

<p>
L'orchestrazione di Händel è più ricca e colorita
di quella di Bach, che doveva sempre
contentarsi di pochi e mediocri suonatori, più
interessante ed elaborata di quella dei maestri
italiani. Fra le sue migliori opere istrumentali
contano i <i>Concerti grossi</i>, per archi soli o per
archi ed oboe, lo strumento preferito da Händel.
La forma è quella dei Concerti di Corelli
con qualche cambiamento.
</p>

<p>
<span class="pagenum" id="Page_226">[226]</span>
</p>

<p>
Händel è molto più comprensibile e vicino a
noi italiani di Bach sia per le sue doti sia e
forse di più per l'influenza che ebbero su di lui
i maestri italiani ed il lungo soggiorno in
Italia. «Andate in Italia a liberarvi la testa
dalle idee superflue e le ubbie» diceva il vecchio
musicista Fux ad un suo scolaro e fu certo in
Italia che Händel imparò la chiarezza, l'equilibrio
e la semplicità, che sono i suoi maggiori
pregi e che Bach non seppe mai raggiungere in
sì alto grado.
</p>

<p>
La potenza assimilatrice di Händel è stragrande
ed egli non ebbe mai scrupolo di servirsi
di motivi e temi di altri maestri per le
sue opere. Ma egli sa assorbire tutti gli elementi
estranei in modo tale, che l'imitazione non diventa
plagio e perde ogni importanza.
</p>

<p>
Nell'opera egli non cercò nè trovò nuove vie
ma seguì le battute. Nell'oratorio invece egli
tenta continuamente nuovi esperimenti e gli fa
subire diverse trasformazioni, innestandogli anche
forza drammatica più che nelle sue opere
teatrali, ora contentandosi di cori omofoni ora
fugati, ora misti con soli. La sua facoltà inventiva
sembra inesauribile, sicchè gli bastano poche settimane,
alle volte pochi giorni per comporre
un'opera od un oratorio (p. e. il <i>Messia</i> fu scritto
fra il 22 agosto ed il 14 settembre 1741). I suoi
Concerti per organo ed orchestra sono quasi
improvvisazioni ed egli si contenta alle volte
d'una stenografia musicale per seguire l'irruenza
della sua fantasia.
</p>

<p>
<span class="pagenum" id="Page_227">[227]</span>
</p>

<p>
Bach e Händel sono due geni, che vicendevolmente
si completano come Goethe e Schiller.
Bach inclina al misticismo, alla contemplazione:
egli basa completamente sul sentimento religioso
protestante. Händel è più oggettivo e contempla
la vita da un ampio e libero punto di
vista; perciò il primo è essenzialmente lirico,
mentre l'altro è epico e somiglia agli uomini
dell'antichità. Il sentimento religioso in lui non
è esclusivo come in Bach, ma è soltanto il fondamento
su cui poggia il suo edifizio. Bach rimase
germanico nell'arte ed esclusivamente nazionale,
mentre Händel ne allargò i confini, e
conservando la propria fisonomia, apprese e
si perfezionò alla scuola degli italiani. Bach è
più profondo e complicato di Händel che si
serve di mezzi più chiari, più semplici; il primo
è più accurato nei particolari, mentre il secondo
dipinge a tratti più larghi. Ambedue menarono
vita semplice ed integra e ad alte aspirazioni
unirono somma attività e diligenza.
</p>

<p>
Con Bach ed Händel finisce la prima grande
epoca della musica tedesca. L'antica religiosità
andava scomparendo per far luogo a nuove
idee; all'antico dogmatismo succede il razionalismo
di Kant; la Rivoluzione francese, che
da lungo preparavasi, abbatte gli antichi pregiudizi
e viene proclamata la libertà d'azione
e di pensiero. Anche la musica si risente delle
nuove idee e da queste nascono l'opera di
Gluck e la musica istrumentale sinfonica moderna.
</p>

<p>
<span class="pagenum" id="Page_228">[228]</span>
</p>

<div class="blockquote">
<p class="title">
LETTERATURA
</p>

<p>
C. v. Winterfeld — <i>Der evangelische Kirchengesang</i>, Lipsia,
1843-47.
</p>

<p>
H. Köstlin — <i>Luther als der Vater des evang. Kirchengesanges</i>,
Lipsia, Breitkopf und Härtel.
</p>

<p>
Pirro A. — <i>Schütz</i>, Paris, 1912.
</p>

<p>
Pirro A. — <i>L'estethique de I. S. Bach</i>, Paris, 1907.
</p>

<p>
Ph. Spitta — <i>Heinrich Schütz Leben u. Werke</i>, Berlin, 1904,
nel libro <i>Musikalische Aufsätze</i>.
</p>

<p>
— <i>I. S. Bach</i>, Lipsia, 1873 e seg.
</p>

<p>
C. Bitter — <i>S. Bach</i>, Dresda, 1880.
</p>

<p>
Schweitzer A. — <i>I. S. Bach, le musicien poête</i>, Leipzig, 1904.
</p>

<p>
Fr. Chrysander — <i>G. F. Händel</i>, Lipsia (incompiuto.)
</p>

<p>
T. Volbach — <i>G. F. Händel</i>, Berlino, 1898.
</p>

<p>
Rolland R. — <i>Händel</i>, Paris, 1910.
</p>

<p>
C. Bitter — <i>Die Söhne Bachs</i>, Berlino, 1868.
</p>

<p>
— <i>Beiträge zur Geschichte des Oratoriums</i>, 1872.
</p>

<p>
Le opere degli autori nominati, anteriori a Schütz sono
in parte pubblicate in Antologie.
</p>

<p>
Quelle di Schütz, Bach ed Händel furono intieramente
pubblicate dalla casa Breiktopf und Härtel e dalla Società
Händel.
</p>
</div>

<div class="chapter">
<h2 id="cap13">CAPITOLO XIII.
<span class="smaller">La musica monodica da camera
e l'arte del canto fino al secolo XIX.
Teatri e decorazioni.</span></h2>
</div>

<p>
Una delle qualità che secondo Baldassare Castiglione
deve avere <i>il Cortigiano</i> (1518) è che
egli sia «ancor musico ed oltre allo intendere
ed esser sicuro a libro sappia varii istrumenti».
<span class="pagenum" id="Page_229">[229]</span>
(Libro I. Cap. XLVIII). «Il tempo poi nel quale
si possono usare queste sorti di musica, stimo
che sia sempre che l'omo si trova in una domestica
e cara compagnia, quando altre faccende
non vi sono». (Lib. II. Cap. XIII). Simili
accenni troviamo negli Asolani di Pietro Bembo,
nella vita di Guido da Montefeltro, scritta
da Vespasiano dei Bisticci, nei Dialoghi di Torquato
Tasso ed in molte altre opere dei secoli
scorsi, p. e. nell'Introduzione al Novellare nelle
Cene di Francesco Grassini, detto il Lasca («si
dierono a cantare certi madrigali a cinque voci
di Verdolotto e d'Arcadelte in casa di una ricca
e bella donna vedova, il di cui fratello aveva
una camera fornita di canzonieri scelti e d'ogni
sorte d'istromento lodevoli, sappiendo tutti
quei giovani, chi più, chi meno, cantare e suonare»).
La musica comincia a divenire col Rinascimento
veramente un elemento di coltura
e diletto delle classi alte e medie ed ad avere
una parte non senza importanza nella vita privata.
Paolo Veronese, Giorgione, Bonifazio dipingevano
i cosidetti <i>Concerti</i>. Leonardo, Benvenuto
Cellini, Salvator Rosa erano buoni musicisti,
cantanti o suonatori; le corti di Firenze
e specialmente di Mantova e Ferrara risuonavano
di canti e suoni e musicisti celebri vi trovavano
gentile ed onorevole accoglienza; Isabella
ed Alfonso d'Este possedevano una raccolta
di strumenti preziosi non allo scopo di
farne una collezione ma di usarli praticamente.
A differenza di prima di musica si occupavano
<span class="pagenum" id="Page_230">[230]</span>
e seriamente anche i dilettanti e basti il nominare
fra le donne celebri o note per altri motivi
Properzia dei Rossi, Irene da Spilimbergo e
Tarquinia Molza quali distinte cantanti e suonatici
e fra le compositrici Maddalena Casolana
e Vittoria Aleotti che scrissero Madrigali,
che si stamparono assieme a quelli dei maestri
più celebri e finalmente la cortigiana Imperia
che aveva studiato la composizione ed era abilissima
cantante. La musica non mancava mai
alle feste, conviti e persino nei conventi di
monache si cantava e suonava per semplice
svago e divertimento. In questo accordo perfetto
di lodi alla musica non si ha che una stonatura
nella lettera di Bembo a sua figlia Elena
(1529), alla quale scrive che «il suonare è cosa
da donna vana e leggiera e che è meglio esercitarsi
nelle lettere e far la cucina».
</p>

<p>
Più tardi il teatro e l'opera ebbero il predominio
ma non perciò cessarono i concerti privati
ed i trattenimenti dove la musica aveva
gran parte. Così sappiamo p. e. dei famosi Lunedì
del Cardinale Ottoboni a Roma, dove suonava
Corelli e convenivano i più celebri musicisti
(Scarlatti, Händel, Steffani, ecc.) e Burney
ci racconta nelle sue memorie di una quantità
di simili trattenimenti musicali in più città di
Italia. Nè altrimenti si potrebbe spiegare la
grande quantità di opere vocali ed istrumentali,
scritte per scopi estranei al teatro, quali dapprima
le Canzoni a più voci, i Madrigali, le innumerevoli
composizioni per liuto, le canzoni
<span class="pagenum" id="Page_231">[231]</span>
monodiche, le cantate e la musica per istrumenti
ad arco e tasto.
</p>

<p>
Lo stesso può dirsi della Germania, quantunque
la sua vita artistica non fosse certo sì sviluppata
che in Italia. M. Agricola ci parla nella
prefazione alla sua <i>Musica istrumentalis</i> (1545)
in versi prosaici e da colascione della musica
nella vita privata tedesca. Walther, l'amico di
Lutero, ci racconta che questi prima e dopo
tavola si metteva a cantare e che Melantone
faceva il basso. Le raccolte di canzoni <i>Kurzweilig,
frische gute Liedlein</i>, sono numerosissime
ed appartengono alla musica di carattere intimo,
al qual genere sono pure da annoverarsi le
opere di Clavicembalo della famiglia dei Bach,
di Kuhnau, Froberger come in Francia, quelle
di Couperin, Rameau, Daquin ed altri. In Germania
poi i cosidetti <i>Collegia Musica</i> erano società
di dilettanti, che durarono quasi fino al
termine del secolo XVIII e che, come lo indica
la parola, erano circoli musicali privati,
dove si eseguiva una quantità di opere vocali
ed istrumentali con o senza uditorio. La conclusione
che se ne può trarre è che ai tempi
odierni si fa certo più musica che nei tempi
passati ma che la musica da camera prima veniva
molto più coltivata nelle famiglie e nelle
radunanze private, al che influì senza dubbio
anche la maggiore difficoltà tecnica della musica
moderna.
</p>

<p>
La musica da camera vocale monodica dei
secoli scorsi è pressochè ignota non solo al
<span class="pagenum" id="Page_232">[232]</span>
cosidetto gran pubblico ma anche a molti musicisti.
Eppure essa è d'una ricchezza incredibile
ed è a sperare che ora che adagio adagio
si vanno pubblicando le migliori opere antiche
oltre le poche note celebri, noi impareremo a
conoscerla e ad apprezzarla come lo merita.
Essa, della quale trovammo già accenni nell'<i>Ars
nova</i> fiorentina ben presto andata in dimenticanza
e che visse soltanto nella canzone popolare,
rinacque quasi contemporaneamente all'opera
ed è pure frutto del Rinascimento musicale.
Tentennante da principio ed avvicinantesi
alle melopee di Peri e Caccini, ben presto si
depura ed invigorisce, diventa spontanea, fresca
ed ispirata per la linea melodica, ora calda
d'espressione, ora vivace di ritmo, ora caratteristica.
Le nostre biblioteche possiedono una
quantità di queste canzoni ed arie antiche e
quando esse saranno di nuovo note ci accorgeremo
di avere una meravigliosa lirica musicale
antica, alla quale deve riannodare la lirica moderna,
se non si vuole imbastardire l'arte nazionale.
</p>

<p>
Fra le opere appartenenti a questo genere
nomineremo oltre quelle pubblicate da L. Torchi
nelle Canzoni ed Arie italiane ad una voce
del secolo XVII, i <i>Madrigali ed Arie</i> a voce sola
di <i>Giovanni Francesco Capello</i>, la <i>Sphaera armoniosa</i>
di <i>Paolo Quagliati</i> (1623) i Madrigali di
Francesco Turini (1629) e <i>Biagio Marini</i> (1649)
qualche canzone di <i>Salvator Rosa</i> (1614-1673) il
celebre pittore e di <i>Alessandro Stradella</i>. Riemann
<span class="pagenum" id="Page_233">[233]</span>
esamina nella sua storia della musica una
quantità di queste raccolte di arie di maestri
italiani affatto sconosciuti e ne riporta lunghi
brani, parlando con grande ammirazione specialmente
di quelle di <i>Benedetto Ferrari</i> di Modena
(?) (1633) che non esita a mettere a paro
di Monteverdi e Carissimi. Ma la vera canzone
lirica ebbe pur troppo brevissima vita per il
predominio del teatro. Essa si va gradatamente
cambiando nella <i>Cantata da camera</i>, che era
quasi uno studio preparatorio dell'opera, un'opera
in miniatura essa stessa, nata dal Madrigale
coll'aggiungere ai cori pezzi a solo, che poi
divennero dominanti. Lo stile di essa divenne
poi quasi stereotipo, sicchè si può quasi dire
che fu la Cantata nata dall'opera che poi influì
su questa e sullo stile drammatico e gli tolse
in parte la verità drammatica coll'esclusiva ricerca
dell'eleganza ed una certa vacuità cagionata
dalle poesie di solito insulse e convenzionali.
E così successe, come giustamente osserva
R. Rolland, che Carissimi e L. Rossi ebbero la
prima colpa della decadenza dell'opera italiana
appena iniziata, come tutti quelli che sostituiscono
ad un ideale di verità uno di semplice
bellezza, indifferente alla vita. La cantata consisteva
solitamente di tre arie collegate da recitativi
e la voce veniva accompagnata dal cembalo
rinforzato dal basso o violoncello. Alle
volte ma raramente si aggiungono istrumenti a
corde p. e. liuti, chitarre, tiorba e lira. Molte
delle infinite cantate dell'epoca sono da contarsi
<span class="pagenum" id="Page_234">[234]</span>
fra le migliori opere della musica italiana e
superano spesso per la finezza del lavoro, la
spontaneità e la correttezza della declamazione
le opere teatrali contemporanee. Lo stesso può
dirsi dei <i>duetti da camera</i> di <i>A. Lotti</i>, <i>E. Astorga</i>,
<i>Clari</i> e specialmente di <i>Agostino Steffani</i>. Le
poesie dei duetti sono pressochè esclusivamente
di soggetto amoroso e non sono quasi mai veri
dialoghi con contrasti drammatici, anche quando
vi sono framessi piccoli recitativi. La forma di
duetto era scritta semplicemente per scopi
musicali, onde cioè impiegarvi imitazioni e canoni.
Anche questi canti sono scritti col basso
numerato solo o con altri strumenti, di solito
violini ma in tutt'altra maniera delle opere
anteriori del genere polifonico, che si potevano
cantare e suonare <i>come piace</i>.
</p>

<p>
Questa fioritura di musica vocale doveva
aver per naturale conseguenza un nuovo indirizzo
nell'arte del canto. Fino allora aveva
dominato la polifonia ed era naturale che i cantanti
delle opere polifoniche rivolgessero la loro
attenzione più alla coltura musicale generale
che alla tecnica del canto stesso. Ma non bisogna
però credere che questa fosse del tutto trascurata,
che anzi, p. e. i cantori della cappella
Sistina dovevano pure accudire a lunghi esercizi
vocali, che se non avevano direttamente
per scopo l'espressione individuale del canto
pure non potevano restare senza influsso sull'arte
del cantare.
</p>

<p>
Alla scuola di Virgilio Mazzocchi, come scrive
<span class="pagenum" id="Page_235">[235]</span>
Bontempi (1695) «gli allievi dovevano impiegare
ogni giorno un'ora nel cantare cose difficili
e malagevoli, un'altra negli studî delle lettere
e un'altra negli ammaestramenti ed esercizi
del canto e sotto l'udito del maestro e davanti
a uno specchio per assuefarsi a non far moto
alcuno inconveniente nè di vita, nè di fronte,
nè di ciglio, nè di bocca e tutti questi sono gli
impieghi della mattina».
</p>

<p>
Coll'introduzione della monodia tutta l'attenzione
si concentrò sul canto <i>a solo</i>, sull'espressione,
la declamazione, la pronuncia e la tecnica.
La prefazione alle <i>Nuove musiche</i> di Caccini
contiene un vero trattato di arte del canto con
esempi ed offre ancor oggi un certo interesse,
trillo, ribattuta di gola, cascata sempia, doppia,
voci finte, (di testa) lunghi giri di voce
(fioriture). Un madrigale di Antonio Archilei ci
è conservato cogli ornamenti aggiunti alla parte
del soprano dalla cantante Vittoria Archilei,
fioriture, che anche oggi offrirebbero grandi
difficoltà. Esiste pure un'antica traduzione tedesca
di un'<i>Ars cantandi</i> di Carissimi, che però
non è che una teoria elementare della musica.
Le prefazioni delle due Euridici e della Dafne
sono finalmente ricche di notizie rispetto al
canto.
</p>

<p>
Da quest'epoca cominciano pure le notizie
sui singoli cantanti, che ora potevano valere
come individui e non semplicemente come
membri d'un tutto (coro). I più noti di quei
primi tempi dell'opera sono <i>Vittoria Archilei</i>
<span class="pagenum" id="Page_236">[236]</span>
«che si può dire l'Euterpe dell'età nostra»
(Peri), il castrato <i>Vittorio Loreto</i>, <i>Margarita Costa</i>
e la <i>Cecca della Laguna</i>, le quali due ultime
furono causa di fazioni nemiche (<i>Costisti e Cecchisti</i>)
che preludiano ai partiti posteriori dei
Glickisti e Piccinisti anche cogli scandali ed
invettive, <i>Virginia Andreini</i> (la Florinda), <i>Adriana
Basile</i>, <i>Baldassare Ferri</i>, <i>Francesco Grossi</i>
(<i>Siface</i>), ecc.
</p>

<p>
Alcuni decenni dopo il principio dell'opera
comincia il dominio degli evirati. Fino allora
si faceva eseguire in chiesa la parte di soprano
e contralto da ragazzi o da falsettisti (alti naturali)
che erano una specialità degli Spagnuoli.
<i>Giovanni de Sanctos</i> († 1625) fu l'ultimo falsettista
della cappella pontificia. Il primo evirato
che vi fu accolto fu il padre <i>Girolamo Rosini</i>
(1601) da Perugia. Donde fosse venuta questa
infame barbarie che durò fino al scorso secolo
e della quale vivevano fino a non molti anni fa
ancora alcuni decrepiti e tristi testimoni a
Roma, non è qui il luogo di ricercare. Incredibile
è che uomini illuminati come <i>Pietro della
Valle</i>, membro della Camera fiorentina ed altri
chiamino gli evirati «il maggior ornamento della
musica». Essi passarono dalla chiesa in teatro
specialmente quando papa Clemente XII proibì
che le donne cantassero nei teatri di Roma.
Ed allora si videro uomini, che Parini chiamava
«canori elefanti, che si trascinavano appena
sulle adipose piante», cantare da soprano le
parti di donna, oppure un amante od un eroe
<span class="pagenum" id="Page_237">[237]</span>
cantare la parte più alta, mentre il contralto
era affidato ad una donna e simili! Ad onta di
queste aberrazioni l'arte del canto faceva però
in Italia progressi grandissimi. Molti dei migliori
e più celebri maestri erano essi stessi eccellenti
cantanti (Caccini, Peri, Carissimi, Stradella,
Scarlatti). Altri si dedicarono intieramente all'insegnamento
del canto e fondarono scuole,
che divennero celebri. Uno dei più noti fu <i>Francesco
Antonio Pistocchi</i> (1659-1720) cultore del
canto espressivo e fondatore della scuola bolognese.
<i>Pietro Francesco Tosi</i> ci ha tramandato
nelle sue <i>Opinioni dei cantori antichi e moderni</i>
(1723) le regole di questa scuola che col
successore di Pistocchi, <i>Antonio Bernacchi</i>
(1690-1756) coltivò con predilezione il canto fiorito.
Altri celebri scuole furono quelle di <i>Francesco
Redi</i> di Firenze, di <i>N. Porpora</i> a Napoli
e <i>Mancini</i> a Vienna.
</p>

<p>
I cantanti più noti di questo tempo sono <i>Vittoria
Tesi, Faustina Bordoni-Hasse, Francesca
Cuzzoni, Margarita Durastanti, Regina Mingotti,
Francesco Bernardi (Senesino), Carlo Broschi
(Farinelli), Gaetano Majorano (Caffarelli)</i>, ecc.
</p>

<p>
Il pubblico delirava per quelle voci potenti
ed ammalianti, per quell'arte perfetta, per quel
sentimento profondo che emanava da quel canto.
Ma tanta ricchezza di voci e tanta perfezione
d'arte influirono sull'arte stessa e quel fenomeno
che vediamo nella pittura (Guercino, Domenichino)
e nella scoltura (Bernini) si ripetè
anche nella musica. Il virtuosismo cessò di esser
<span class="pagenum" id="Page_238">[238]</span>
mezzo ma divenne scopo ed il cantante non
servì più all'arte ma l'arte a lui. Così una delle
cagioni della decadenza dell'opera o della musica
italiana in genere, che seguì questo periodo,
fu senza dubbio il virtuosismo dei cantanti, che
insuperbiti dei loro successi dettarono la loro
volontà al musicista e lo resero schiavo dei
loro capricci. Ed allora alla naturalezza ed alla
verità subentrarono la ricercatezza e la manìa
dell'effetto; il canto semplice ed espressivo dovette
far luogo alle fioriture senza significato.
</p>

<p>
L'Italia è la vera patria del teatro moderno.
Mentre a Lucerna si eseguiva ancora nel 1583
sulla piazza del Mercato una rappresentazione
sacra e gli attori con infantile semplicità recitavano
a seconda del luogo dell'azione in diversi
scompartimenti, uno accanto all'altro e
tutti contemporaneamente visibili, <i>Andrea Palladio</i>
costruiva in Vicenza il teatro Olimpico, in
cui quantunque senza scenari dipinti era effettuata
l'idea della scena chiusa e Leonardo, Brunelleschi,
Raffaello, Andrea del Sarto ed altri
sommi artisti non sdegnavano prestare la loro
opera per ideare apparati scenici e decorazioni.
A Venezia si aprivano i primi teatri destinati al
pubblico (S. Cassiano (1637), S. Moise (1639), ecc.).
Gli architetti <i>Peruzzi</i> e <i>Serlio</i> stabiliscono le
forme fondamentali del teatro moderno, il palco
scenico, il proscenio, le quinte laterali. <i>Alcotti,
Migliori, Mauro, Bibbiena</i> ed altri italiani costruiscono
i maggiori teatri delle città e residenze
tedesche. <i>La descrizione dell'Apparato e
<span class="pagenum" id="Page_239">[239]</span>
degl'Intermedi</i> (MDCXIX) di <i>De Rossi</i>, una lettera
di Baldassare Castiglione ed altri simili
scritti ci danno un'idea dello sfarzo di decorazioni,
macchinismi e vestiarî, col quale vennero
eseguite le prime rappresentazioni teatrali.
</p>

<p>
Celebri pittori di scene furono la famiglia
<i>Galli, Bibiena, Aldobrandini, Mauro, Servandoni</i>.
Quest'ultimo osò dare nel 1739 a Parigi uno
<i>spectacle de decoration</i> esponendo con soli scenari
senza attori il mito di Pandora. <i>Giacomo
Torelli</i> e <i>Francesco Santorini</i> introdussero per i
primi fuori d'Italia i scenarî dipinti.
</p>

<div class="blockquote">
<p class="title">
LETTERATURA
</p>

<p>
Schmitz E. — <i>Geschichte der Cantate und des geistliechen</i>
<i>Concertes</i>, Lipsia, 1914.
</p>

<p>
H. Goldschmidt — <i>Die italienische Gesangsmethode des 17.
Jahrhunderts</i>, Breslau, 1890.
</p>

<p>
Aby Warburg — <i>I costumi teatrali per gli Intermezzi del 1589</i>
nella commemorazione della riforma melodrammatica
fiorentina, Firenze.
</p>

<p>
Burckardt — <i>La civiltà del Rinascimento in Italia</i>, Firenze,
Sansoni.
</p>

<p>
Graf M. — <i>Die Musik im Zeitalter der Renaissance</i>, Berlin,
Bard.
</p>

<p>
Riemann — <i>Kantaten frühling</i> (1633-1682), Lipsia (14 cantate
di Ferrari B., Cazzati, Piossi, Carissimi, Stradella).
</p>
</div>

<div class="chapter">
<h2 id="cap14">CAPITOLO XIV.
<span class="smaller">La musica istrumentale prima del secolo XIX.</span></h2>
</div>

<p>
La musica è fino al cinquecento o l'umile ancella
della vocale o è musica popolare che si
<span class="pagenum" id="Page_240">[240]</span>
suona dai menestrelli, pifferari, ciarlatani girovaghi
alle feste, ai balli. I primi monumenti
della musica istrumentale sono alcune danze a
quattro parti scritte in note mensurate, che datano
probabilmente dal secolo XIII e non hanno
che un valore storico di molto inferiore alle
canzoni vocali con accompagnamento dell'<i>Ars
nova</i> fiorentina. Di poco posteriori sembrano
essere alcune <i>Estampie</i> (estampide), specie di
danza da suonarsi colla rota o viola e <i>les Danses
Royales</i>, pubblicate recentemente da Aubry,
contenute insieme a canzoni di trovatori in un
manoscritto della Biblioteca di Parigi. Ma se
queste opere sono rarissime, invece è restata
una quantità di musica per <i>liuto</i> o originale o
riduzione di musica vocale per lo più polifonica,
modificata secondo la natura dell'istrumento
e ricca di fioriture e melismi.
</p>

<p>
Le prime forme di vera musica istrumentale
sono i <i>Ricercari</i> e <i>Capricci</i> per liuto e poi per
organo, consistenti in una serie di piccoli motivi
da suonarsi senza interruzione e con poco nesso.
Seguono le <i>toccate</i> per organo, a guisa di preludio
o fantasia in stile fugato. Di molto differenti
sono le <i>canzoni</i>, imitate da quelle vocali
specialmente francesi e di carattere vivace e la
<i>Sonata</i> antica, identica della canzone (canzone
da suonare) e senza alcuna somiglianza colla
Sonata moderna. A tutta questa musica fa difetto
la forma e l'euritmia. Le composizioni,
di solito lunghissime, si perdono in un periodare
senza fine dove motivo segue a motivo.
<span class="pagenum" id="Page_241">[241]</span>
Ma a salvare la musica istrumentale da un arido
formalismo e dall'eterna imitazione della canzone
sopraggiunse l'opera lirica e con essa la
nuova teoria estetica.
</p>

<p>
La musica istrumentale dei secoli XVII e
XVIII è specialmente di stile concertato, alternandosi
i gruppi di strumenti, perchè con ciò
risultavano effetti di colorito e maggiore varietà.
Le forme principali sono la <i>Canzone</i>, il
<i>Concerto grosso</i>, la <i>Sonata da chiesa o da camera</i>
sia a due col basso, sia per uno strumento solo,
di solito il violino col basso. Tutte queste forme
d'origine italiana furono pure accettate e coltivate
anche in Germania dove però si preferì
per lungo tempo la <i>Suite</i>.
</p>

<p>
La <i>Canzone</i> era dapprincipio ad un tempo
in stile fugato, poi in più tempi e perde un po'
alla volta ogni somiglianza colla canzone originaria
per organo od altri strumenti, trasformandosi
nella <i>Sonata</i> sia <i>da chiesa</i> che <i>da camera</i>,
la prima a più tempi nello stile imitativo o fugato
negli allegri, la seconda piuttosto simile
alla <i>Suite</i> (serie di pezzi nello stesso tono con
carattere dominante di danze (<i>Pavana, Ciaccona,
Gagliarda, Giga, Passacaglia, Gavotta</i>, poi
come primo pezzo il <i>Preludio</i> o <i>Sinfonia</i>, ecc.),
nelle Suites francesi anche altre danze come il
<i>Loure, Rigaudon, Passepied, Minuetto</i>, ecc.).
</p>

<p>
La <i>Sonata a tre</i> predomina e la sua letteratura
è grandissima ed importante. Probabilmente
essa veniva preferita per la maggior
possibilità di impiegare arti contrappuntistiche
<span class="pagenum" id="Page_242">[242]</span>
colle due voci a solo. La <i>Sonata per violino solo
e basso</i> venne più tardi in onore e vi influirono
certo almeno indirettamente la musica melodrammatica,
e specialmente le sinfonie delle
opere veneziane come possiamo vedere nelle
Sonate di <i>Legrenzi</i>, che fu fra i primissimi a
mettere le basi dello stile della Sonata. La Sonata
per cembalo ha nei primi tempi minor importanza
e non ha oltre la tecnica caratteristiche
speciali.
</p>

<p>
Il <i>Concerto grosso</i> deriva dalla sonata per
orchestra delle quali ne esistono molte di A. e
G. Gabrieli, Cazzati, Bononcini, ecc. Esso constava
di più tempi, di solito un largo, che passa
modulando all'Allegro fugato; segue un tempo
grave o moderato e si finisce con un allegro.
Esso era scritto per più strumenti, di solito
archi, cembalo od organo, che eseguiva il basso
numerato. La caratteristica del Concerto grosso
sta nell'alternarsi di un gruppo di strumenti
solisti, quasi sempre due violini e violoncello
(<i>concertino</i>) col <i>concerto grosso</i> ossia col <i>tutti</i>.
In Italia non vi si impiegavano pressochè mai
istrumenti a fiato, mentre in Germania non di
rado questi si combinavano con quelli ad arco
p. e. nei Concerti brandeburgesi di Bach e nei
Concerti grossi di Händel (oboe e fagotti).
</p>

<p>
Gli strumenti in uso eran molti e svariati. Il
primo e più importante è l'organo d'origine
antichissima. Herone d'Alessandria, Cassiodoro,
S. Agostino ci danno descrizioni abbastanza
esatte degli organi antichi e vien nominato
<span class="pagenum" id="Page_243">[243]</span>
<i>Ktesibius</i> (170 a. C.) qual inventore dell'<i>organum
hydraulicum</i> a canne e mantici. La costruzione
e la meccanica erano fino al secolo XIV affatto
primitive ed i tasti talmente grandi, che si premevano
coi pugni e coi gomiti. Il pedale pare
fosse introdotto dapprima in Germania e se ne
fa ormai menzione parlando di <i>Bernardo tedesco</i>
(1470) in Venezia. L'organo non era affatto
un istrumento destinato esclusivamente
alla chiesa. Anzi nel Medio Evo e dopo erano
assai diffusi piccoli organi per uso privato, i cosidetti
<i>portativi</i> od <i>organetti</i> da tenersi in grembo
e suonare con una mano mentre l'altra faceva
agire il mantice, ed il <i>positivo</i>, trasportabile
ma più grande da suonare con ambidue le mani.
</p>

<p>
La maniera di scrivere la musica d'organo
variava secondo i paesi. In Italia si scriveva
colle note mensurali o in sistemi di linee diverse
per ogni voce a modo di partitura o in
due sistemi per la mano destra e sinistra; in
Germania si faceva invece molto uso della Tabulatura
d'organo simile a quella di liuto con
lettere gotiche maiuscole e minuscole per le
note e segni per il valore di queste. La musica
d'organo ha la divisione delle battute molto
prima della musica mensurata.
</p>

<p>
Delle opere dei primi organisti noti quali
<i>Francesco Landini, Antonio Squarcialupi</i> non ci
restò che il cosidetto codice Squarcialupi che
contiene oltre più composizioni vocali anche
pezzi per organo solo dei secoli XIV e XV. Il
<i>Fundamentum organisandi</i> (1452), è una raccolta
<span class="pagenum" id="Page_244">[244]</span>
di ventiquattro pezzi per organo di <i>Corrado
Paumann</i>. Sembra però che anche un manoscritto
dell'Abbazia di Sussex di molto anteriore
contenga composizioni per organo solo.
Col secolo XVI comincia poi specialmente a
Venezia una fioritura di musica d'organo colle
forme delle <i>Fantasie</i>, <i>ricercari</i>, <i>capricci</i>, <i>canzoni</i>,
<i>sonate</i>, appartenenti alla musica polifonica. Gli
organisti italiani più noti di questo tempo sono
oltre Willaert, Cipriano di Rore e Gabrieli,
<i>Claudio Merulo</i> (1533-1604), <i>Adriano Banchieri</i>
(1565-1634), il vero creatore della Toccata <i>Girolamo
Cavazzoni</i>, <i>Girolamo Parabosco</i> (1510-1587)
e sopra tutti <i>Girolamo Frescobaldi</i> (1583-1644)
ferrarese, che quasi raccolse l'eredità dei
grandi organisti italiani antecedenti.
</p>

<p>
Lo stile di questo, che si può dire il più
grande organista italiano, è basato sul contrappunto
ma egli non ha nelle sue opere nulla di
scolastico e pedantesco e precorse di molto i
suoi tempi coll'arditezza e la maschia severità
delle sue opere. La tecnica fece con lui immensi
progressi ed egli fu fra i primi a sviluppare
la forma della fuga. Suo scolaro fu <i>Giov.
Froberger</i> († 1667), notissimo autore di musica
istrumentale. Altro grande organista italiano fu
<i>Bernardo Pasquini</i> (1637-1710), dopo il quale il
primato dell'organo passò alla Germania coi
suoi grandi maestri protestanti. Non si dimentichi
però che non solo Froberger ma anche
Kerl era stato alla scuola di Frescobaldi e che
Sweelink fu scolaro di Zarlino.
</p>

<p>
<span class="pagenum" id="Page_245">[245]</span>
</p>

<p>
Tutti questi grandi organisti e musicisti italiani
sono pressochè sconosciuti non solo al
pubblico ma persino alla maggior parte dei musicisti,
perchè la loro vera comprensione pretende
una coltura storica e domestichezza
colla musica primitiva. La diversità del nostro
senso tonale ed un'innegabile durezza ed angolosità
ci tengono lontani dalle loro opere che
pure hanno vera ispirazione e grande sincerità.
Gianotto Bastianelli ci ha di nuovo resi attenti
in lucidi articoli e studi a Cavazzoni, Frescobaldi
e Pasquini, che egli in certo riguardo preferisce
a Bach.
</p>

<p>
Il nostro Pianoforte deriva dal Monocordo,
al quale si aggiunsero più tasti e corde. Il <i>Clavichordium</i>
e <i>Clavicymbalum</i> di forma rettangolare
o di trapezio a corde egualmente o diversamente
lunghe datano ormai dal sec. XIV.
Esso aveva di solito venti toni diatonici con
interpolati due si bem. Non avendo piedi si metteva
o su di un tavolo o si teneva sulle ginocchia.
Il <i>Virginale</i> era una varietà del Cembalo.
Il suo nome che si mise in relazione colla regina
vergine Elisabetta d'Inghilterra, data però da
prima. Più tardi si chiamò anche <i>Spinetta</i>,
forse da un Giovanni Spinetti, che pare fosse
il primo a costruirlo circa il 1500. Celebre
fabbricatore di cembali fu <i>Lorenzo Gusnaschi</i>
di Pavia (secolo XVI). Dopo questo tempo
si continua a perfezionare l'istrumento, che
cambia anche più volte il nome. Il Clavicordo
si mantenne specialmente in Germania, mentre
<span class="pagenum" id="Page_246">[246]</span>
in Italia e Francia si preferiva il Clavicembalo
(Cembalo, Spinetta, Clavecin). Tutti
questi strumenti vennero ben presto in disuso
quando s'introdusse il <i>Pianoforte</i> (Clavicembalo
col piano e forte) a martelletti. L'onore dell'invenzione
spetta di ragione a <i>Bart. Cristofori</i> o
<i>Cristofani</i>, padovano (1655?-1731), perchè fu
questi che costruì per il primo (1711) il pianoforte
(Firenze) e non <i>Cristiano Schroeter</i> che
imitò più tardi Cristofori (1717 o 1721).
</p>

<p>
La musica per Clavicembalo che dapprima
era affatto simile a quella per organo, risente
tosto l'influenza della Sonata per violino. Ma
non per lungo tempo, giacchè fu essa che mise
le basi della Sonata moderna. Mentre le Sonate
di Durante e Marcello in due tempi mantengono
lo schema della Sonata antica nella
forma dei tempi, quelle di <i>Domenico Scarlatti</i>
(1685-1757) si avvicinano già alla forma moderna,
quantunque il primo tema non ritorni
dopo lo sviluppo della seconda parte e prima
del rivolto. Esse, più di cinquecento, constano
d'un solo tempo per lo più nello stile omofono,
senza dubbio perchè la polifonia data la sua
tecnica speciale non corrispondeva all'istrumento.
La melodia sta nella parte superiore, il
ritmo è vario ed originale, i contrasti si alternano
dando vita alla composizione che ha un
carattere d'estrema eleganza ed un sapore arcaico
assai attraente. La tecnica è ormai assai
sviluppata, anzi per i tempi dell'autore prodigiosa
e p. e. affatto diversa da quella di Bach.
<span class="pagenum" id="Page_247">[247]</span>
Domenico Scarlatti è uno dei pochi autori antichi
che sembrano quasi moderni. Confrontando
le sue Sonate con quelle dei contemporanei
italiani e stranieri, la differenza è grandissima e
non soltanto nell'arte ma anche nel contenuto.
Lo stile della melodia vocale si introduce, l'espressione
si concentra ed è un unico sentimento
che vi domina.
</p>

<p>
Le Sonate di Scarlatti non sono forse che
schizzi ma come tali magistrali e nella loro
forma aforistica più perfetti ed ispirati per l'inesauribile
vena melodica che molte altre opere
di ben maggiori dimensioni e pretese. Alessandro
Longo che curò con ogni diligenza una nuova
edizione di tutte le Sonate di Scarlatti rende
attenti alla loro grande varietà ed alle piccole
ma notevoli differenze che esistono sia nella
forma sia nella tonalità dei diversi tempi. Considerate
superficialmente le Sonate sembrano
forse poco ricche d'espressione affettiva. In
realtà però c'è più passione in molti dei suoi
allegri che in tanti adagi cosidetti espressivi.
</p>

<p>
Altri autori italiani di Sonate per cembalo
sono <i>Bernardino della Ciaja</i> senese (1761-1755),
<i>Giovanni Platti</i>, Porpora, Galuppi, Pasquini,
Paradisi, il padre Martini.
</p>

<p>
I cembalisti più noti di Germania prima di
Bach sono il già nominato Froberger, <i>Giovanni
Pachelbel</i> (1653-1706), <i>Giorgio Muffat</i> († 1704) e
<i>Giovanni Kuhnau</i> (1660-1722) che ha per la Germania
la stessa importanza di Scarlatti per l'Italia,
per quanto non ne raggiunga la genialità.
</p>

<p>
<span class="pagenum" id="Page_248">[248]</span>
</p>

<p>
Le opere per clavicembalo di S. Bach ad onta
del loro grande valore non hanno per lo sviluppo
della musica per pianoforte importanza
pari al loro valore intrinseco, perchè il suo stile
trovò pochissimi imitatori ed il gusto e la moda
andavano per altre vie e preferivano lo stile
galante, che si contentava di musica molto
leggiera.
</p>

<p>
La musica francese per clavicembalo, che data
ormai dall'epoca di Luigi XIV, ha grande differenza
da quella degli altri paesi, che derivava
in ultima linea dalla musica d'organo e teneva
fermo allo stile fugato. Le forme sono quelle
della variazione, del rondò e delle danze in
genere; la tecnica è tutta fatta di melismi, trilli
e mordenti — i cosidetti <i>agréments</i>, l'armonia ed
il ritmo sono interessanti e delicati, la tecnica
simile a quella della musica per liuto. Il carattere
di queste musiche somigliante allo stile delle
opere di Boucher e Watteau è quello di una
galante preziosità con una vena di sentimentalismo.
Le forme sono piccole e gracili e se a tutte
queste opere scritte quasi sempre a due voci
con pochissimo uso dell'accordo manca quasi
intieramente la grandezza, esse corrispondono
però ai bisogni estetici di una società corrotta
e raffinata quale era la francese di quei tempi.
Una particolarità è poi l'uso di dare a questi
piccoli pezzi i titoli più strani, che non sempre
hanno attinenza colla musica e sono scelti a
capriccio ma che pure caratterizzano queste
opere quali quadretti di genere (<i>la Voluptueuse,
<span class="pagenum" id="Page_249">[249]</span>
les regrets, la prude, les ondes, la fleurie, l'agaçante,
les bergeries</i>).
</p>

<p>
I principali rappresentanti di questa scuola
sono <i>De Chambonnières</i> († 1670), <i>Claude Daquin</i>
(1694), la famiglia <i>Couperin</i> e di essa specialmente
<i>François Couperin</i> (1688-1733), il più
geniale di tutta la scuola, «la cui tenera melanconia
sembra l'adorabile eco, che viene
dallo sfondo misterioso dei paesaggi, dove
languiscono le figure di Watteau» (Debussy).
Bach studiò assiduamente le opere di Couperin
ed alcune delle sue Suites non ne sono che imitazioni
per quanto geniali.
</p>

<p>
Studiando i vecchi cembalisti francesi e la
loro grazia raffinata e voluttuosa ci accorgiamo
che essi sono veramente gli antenati dei decadenti
francesi dei nostri giorni e che la musica
di Debussy e Ravel ne deriva nella sostanza
ben più che dalla musica russa ed esotica in
genere. E non solo la musica ma anche i titoli
preziosi delle composizioni.
</p>

<p>
Le opere per clavicembalo di <i>Rameau</i> appartengono
pure intieramente a questo genere e
non superano, anzi non raggiungono quelle di
Couperin se non forse nella tecnica maggiormente
sviluppata.
</p>

<p>
In Inghilterra sono gli scrittori di composizioni
per il Virginale che si distinguono (<i>Bird</i>,
<i>Tallis</i>, <i>Bull</i>, <i>Gibbons</i>, <i>Morley</i>, ecc.).
</p>

<p>
Gli antenati del violino e degli strumenti ad
arco moderni sono le Viole di più specie, da
braccio (7) e da gamba (6), intonate diversamente,
<span class="pagenum" id="Page_250">[250]</span>
in genere a sei corde con tasti a modo
della nostra chitarra. La trasformazione avvenne
a poco a poco, sicchè è forse inutile il dar
tanta importanza alla questione della priorità
nella costruzione del violino. L'opinione più
accreditata è che il primo a fabbricare violini
fosse <i>Gaspare Bertolotti</i> detto <i>Gasparo da Salò</i>
(1540 o 1542-1609). Molti attribuiscono il primato
a <i>Gaspare Duiffopruggar</i> (Tieffenbrucker)
di Freising in Baviera (1570 o 1571) ma a torto
come risultò dai documenti pubblicati da Coutagne.
Poco posteriore a Gasparo da Salò è
<i>Giov. Paolo Maggini</i> di Bottesino presso Brescia
(1580-1632?) forse scolaro del primo. Questi
due sono da considerarsi come i primi che
fecero violini, sicchè non si avranno notizie
sicure su <i>Andrea Amati</i> (1535-?-1611), il fondatore
della celebre scuola cremonese. I rappresentanti
più noti di questa sono: <i>Antonio</i>,
<i>Girolamo</i>, <i>Nicolò Amati</i>; <i>Ant. Stradivari</i> (1644-1737),
<i>Gius. Ant. Guarnieri del Gesù</i> (1687-1742?),
<i>Bergonzi</i>, <i>Ruggeri</i>, <i>Guadagnini</i>, ecc. Quasi pari
agli italiani fu <i>Jacob Stainer</i> (1621-1683) di
Absam in Tirolo.
</p>

<p>
Il nome di violino e violinista si trova ancor
prima dell'istrumento stesso in un documento
del 1462 dell'archivio di Perugia, (<i>Cantarinus et
Quitarista seu Violinista</i>).
</p>

<p>
Tanto la viola moderna che il violoncello derivano
piuttosto dal violino che dalle viole antiche.
Il violoncello viene menzionato la prima
volta nel 1641 ma è certo di data più antica,
<span class="pagenum" id="Page_251">[251]</span>
giacchè è sicuro che Gasparo da Salò ne costruì.
Dapprincipio esso aveva cinque o sei
corde e fu solo nei primi decenni del secolo
scorso che venne in uso l'accordatura moderna.
</p>

<p>
La storia della musica istrumentale è strettamente
congiunta con quella del violino. I primi
violinisti sono <i>Carlo Farina</i> (circa 1600), <i>Biagio
Marini</i> († 1660), <i>Tarquinio Merula</i>, <i>G. B. Bassani</i>
(1657-1716) maestro di Corelli, <i>Giuseppe
Torelli</i> († 1708), il primo compositore di Concerti
per violino solo, scolaro di G. B. Bassani.
</p>

<p>
L'antesignano della scuola è <i>Arcangelo Corelli</i>
(1653-1713) di Fusignano. Dopo un soggiorno all'estero
(Monaco) egli si stabilì a Roma, dove
assunse la direzione della Cappella del Cardinale
Ottoboni, grande mecenate della musica.
Corelli non eccelleva nel violino tanto per la
tecnica ancora difettosa quanto per la larghezza
del suo stile, la nobiltà, l'espressione e la bellezza
della forma. Scrisse più opere (Sonate per
uno e due violini e basso, Concerti grossi che
servirono di modello ad Händel), ancor oggi
stimatissime (specialmente l'opera V colla <i>Follia</i>
nell'ultima sonata). L'armonia di Corelli è orma
assai corretta, lo stile polifonico predomina,
le figure sono vivaci e svariate. <i>Francesco Geminiani</i>
(1680?-1762) seguì le orme di Corelli e
sviluppò maggiormente la tecnica. Superiore di
questi in ogni riguardo fu <i>Giuseppe Tartini</i> di
Pirano in Istria (1692-1770) che dapprima studiò
le leggi a Padova ed in seguito per intrighi
amorosi e duelli si rifugiò ad Assisi dove stette
<span class="pagenum" id="Page_252">[252]</span>
alcuni anni. Ritornato a Padova dopo un soggiorno
a Praga vi aprì nel 1728 una scuola, dalla
quale uscirono celebri scolari.
</p>

<p>
Tartini fu artista geniale come esecutore ed
autore. Le sue sonate e concerti (la maggior
parte dei quali ancora manoscritti) sono veramente
magistrali per la fattura e l'ispirazione
(<i>Trillo del Diavolo</i>, <i>Didone abbandonata</i>, ecc.).
La forma di Suite propria a quasi tutte le sonate
di Corelli va trasformandosi in quella della
Sonata. Tartini fu pure dotto teorico ed a lui
si ascrive la scoperta dei cosidetti toni di combinazione
(1754).
</p>

<p>
Una posizione a parte prende <i>Antonio Vivaldi</i>
(† 1743) coi suoi concerti per uno e due
violini soli con accompagnamento d'archi perchè
essi oltre la forma posteriore tipica del concerto:
Allegro-Andante ed Adagio-Allegro hanno
una tematica diversa da quella delle Sonate
ed i tempi sono costruiti in modo da far emergere
l'istrumento solista. I suoi numerosi concerti
ebbero gran successo e diffusione ed alcuni
furono ridotti da Seb. Bach per cembalo.
</p>

<p>
Altri celebri violinisti sono <i>Evaristo dell'Abaco</i>
(1675-1742), <i>G. B. Vitali</i> (1644-1692), <i>Pietro Nardini</i>
(1722-1793), <i>Antonio Lolli</i> (1730-1802),
<i>Gaetano Pugnani</i> (1727-1793), <i>F. M. Veracini</i>
(1685-1750), <i>Pietro Locatelli</i> (1693-1764), <i>I. M.
Leclair</i> (1697-1764), <i>P. Gaviniés</i> (1726-1800),
tutti autori di eccellenti sonate; in Germania
<i>Biber</i>, <i>Pisendel</i>, <i>Benda</i> e <i>Stamitz</i>.
</p>

<p>
Uno dei primi violoncellisti di cui si fa menzione
<span class="pagenum" id="Page_253">[253]</span>
è <i>Domenico Gabrieli</i> di Bologna (1640).
<i>Attilio Ariosti</i> e <i>Giovanni Bononcini</i> furono pure
celebri suonatori di Viola da gamba. Da menzionarsi
sono pure <i>Franceschello genovese</i> (1692),
<i>Leonardo Leo</i> e sopra tutti <i>Luigi Boccherini</i>
(1743-1805) lucchese morto a Madrid, autore di
un'infinità di sonate, quartetti e quintetti, nei
quali per la freschezza della melodia, facilità
d'ispirazione, scorrevolezza ed arguzia di stile
ha molti punti di somiglianza con Haydn.
Egli è già nelle prime opere entro i limiti del suo
talento pressochè perfetto e non subì poi più
alcun cambiamento. Essendo stati pubblicati i
suoi primi quartetti a Parigi già nel 1768 è
perciò esclusa un'influenza del maestro viennese.
</p>

<p>
L'istrumento più diffuso nei secoli XV, XVI
e XVII era senza dubbio il liuto. Esso è d'origine
orientale e fu importato in Europa forse
al tempo delle Crociate o più probabilmente
dai Mori in Spagna. Esso veniva impiegato anche
nell'orchestra e vi restò finchè vi fu sostituito
il violino. I liuti erano di più specie (<i>liuto</i>,
<i>arciliuto</i>, <i>quinterno</i>, <i>chitarrone</i>, <i>teorba</i>) e variavano
pure il numero delle corde e l'accordatura.
</p>

<p>
La musica di liuto veniva scritta in modo simile
a quella d'organo con propria tabulatura,
l'italiana con linee e lettere scritte sopra il rigo,
la tedesca con lettere e numeri. A differenza
della tavolatura d'organo non si segnavano però
le note ma la posizione delle dita sul manico.
I più noti liutisti sono <i>Corrado Paumann</i> († 1473),
<span class="pagenum" id="Page_254">[254]</span>
<i>Hans Judenkunig</i>, <i>Hans Neusiedler</i>, <i>Hans Gerle</i>,
tutti del secolo XVI, <i>Francesco da Milano</i>, <i>Vincenzo
Galilei</i> (Fronimo), <i>Terzi</i>, <i>Molinaro</i>, <i>Besardo</i>,
ecc. Il liuto era lo strumento di moda nella società
dei signori ed assieme alla viola quello
che era permesso al vero cortigiano, «perchè
vi si possono far molte cose che riempiono
l'animo della musical dolcezza» (Castiglione,
Cortegiano, Lib. II, Cap. XIII).
</p>

<p>
Gli altri strumenti vanno semplificandosi e
perfezionandosi. A tutta la famiglia svariata dei
flauti traversieri e a becco (flauto dolce), cornamuse,
bombarde, cornetti, si sostituirono
grado grado i nostri flauti, l'oboe, i corni, il
fagotto (1539?), mentre le trombe e i tromboni
restano più o meno immutati. Il clarinetto invece
è di data assai recente (circa 1750).
</p>

<p>
Ad onta della quantità d'istrumenti in uso
nei secoli andati l'orchestra come unione ed
impasto di suoni caratteristici a secondo degli
istrumenti è di data piuttosto moderna. La musica
istrumentale passò per fasi abbastanza distinte.
Dapprima gli strumenti non servono che
a rinforzo delle voci umane e suppliscono a
queste sia eseguendo le composizioni vocali
con istrumenti, sia facendo eseguire una o più
parti di questi e le altre dalle voci. La scelta
degli strumenti era libera e si usava soltanto
di servirsi di cori speciali d'una famiglia di strumenti
p. e. viola, tromboni, cornetti, ecc., di diversa
intonazione e grandezza. L'unica ricerca
di colorito stava nel far eseguire una parte
<span class="pagenum" id="Page_255">[255]</span>
della composizione da un coro speciale e l'altra
o la replica da un altro coro di strumenti
di altra famiglia, oppure di suonare piano quello
che prima un altro coro aveva suonato forte
(eco).
</p>

<p>
Le prime opere istrumentali non danno che
l'indicazione generale degli strumenti, che ben
di rado si usavano suonare insieme. Ciò vale
anche per i primi drammi della Camerata fiorentina
e dei maestri posteriori. Le due Euridici
sono scritte come già dicemmo per canto
e basso ad eccezione d'un ritornello a tre flauti
di Peri. Se ora non si vuol ammettere che questa
notazione fosse semplice schizzo, bisogna
ritenere che l'accompagnamento degli strumenti
venisse quasi improvvisato sulla base del
basso. Questa questione non è però ancora risolta.
Torchi conchiude coll'ammettere un'improvvisazione
limitata a contrappunti, diminuzioni,
passaggi e melismi, mentre l'armonia era
assicurata dal basso dato. Goldschmidt crede
invece che ogni suonatore abbia avuto uno
schizzo della sua parte unito al basso, ciò che
verrebbe confermato dalla recente scoperta di
alcune parti di orchestra di quattro commedie
in musica.
</p>

<p>
L'orchestra primitiva dell'opera era di solito
composta dei seguenti istrumenti: Clavicembalo
od organo. Liuti, lira doppia, chitarrone, teorba,
viole (poi violini) da braccio e gamba, flauti,
cornetti, trombe, corni e tamburi, questi ultimi
assai di raro. L'orchestra posteriore tende invece
<span class="pagenum" id="Page_256">[256]</span>
sempre più ad eliminare gli elementi eterogenei
ed a mettere a base dell'istrumentazione
il quartetto d'archi. Questo non è però
ancora il moderno, sostituendo la viola di gamba
il violoncello e questo il contrabasso o basso
di viola. L'orchestra di Bach ed Händel è ormai
simile alla nostra e non si distingue che per il
maggior numero di oboi e fagotti. L'orchestra
stava dapprincipio dietro la scena. Gagliano
volle invece che i suonatori fossero «situati in
luogo da vedere in viso i cantanti» ma messi
in basso sì che il pubblico non li vedesse.
</p>

<p>
Le vecchie edizioni di musica istrumentale
non contengono che poco più di uno schizzo
delle parti principali. I solisti solevano improvvisare
una quantità di fioriture ed abbellimenti
ed intercalarvi cadenze atte a mostrare la virtuosità.
Lo stesso vale dalla parte del basso
che non si suonava eseguendo soltanto gli accordi
segnati dai numeri del basso numerato
ma aggiungendovi voci di mezzo, contrappunti
ed altro secondo la capacità ed il gusto di chi
suonava il cembalo o l'organo.
</p>

<p>
La dinamica orchestrale è d'origine italiana
e venne sviluppandosi alla scuola napolitana.
Le partiture di Iomelli segnano il crescendo e
già Leo nota il <i>piano</i>, <i>più forte</i>, <i>rinforzando</i>.
Il segno del crescendo si trova nel 1739 nelle
Sonate di Francesco Geminiani.
</p>

<p>
Prima di chiudere questo capitolo gioverà
dare alcuni cenni sulla <i>stampa</i> musicale antica.
I primi monumenti sono gli esempi musicali
<span class="pagenum" id="Page_257">[257]</span>
delle opere teoretiche del secolo XV. Ma questi
non erano stampati ma incisi in legno. In seguito
si usò stampare le righe e scrivervi le note.
<i>Ottaviano Scotto</i> (Scotus) fu il primo in Italia a
pubblicare messali con note stampate sulla carta
già lineata. <i>Giorgio Reyser</i> di Würzburgo gli
contende il primato, giacchè pare che il messale
stampato da lui allo stesso modo sia stato
pubblicato alcune settimane prima (1481). Con
ciò è da ritenersi definitivamente risolta la questione
della priorità della stampa musicale con
tipi mobili attribuita a <i>Ottaviano Petrucci</i> di
Fossombrone (1466-1539). Il suo merito sta nell'aver
perfezionato di molto l'invenzione di
Scotto e di averla impiegata per pubblicare una
quantità di opere di musicisti celebri. La repubblica
di Venezia gli conferì il 25 maggio 1498
per vent'anni il privilegio di usufruire da solo
della sua invenzione. Le sue stampe sono nitide
e correttissime; le parti sono pubblicate in fascicoli
separati e non esistono partiture le quali
datano soltanto dalla seconda metà del secolo
XVII; le note sono angolose (mensurali)
e manca la divisione delle battute. La prima
opera pubblicata (1501) fu: <i>Harmonice musices
Odhecaton</i>, raccolta di 33 composizioni polifoniche
olandesi. Seguono a brevi intervalli i
<i>Canti B</i>, i <i>Canti cento cinquanta</i>, libri di frottole,
intavolature di liuto, ecc.
</p>

<p>
Altri celebri stampatori sono <i>Giacomo Iunta</i>
di Roma, la famiglia <i>Scotto</i> e <i>Gardane</i> di Venezia.
L'invenzione della stampa semplice (note col
<span class="pagenum" id="Page_258">[258]</span>
rigo annesso) viene attribuita a <i>Pietro Hautin</i>,
francese († 1525). Altri celebri stampatori francesi
sono <i>P. Allaignant</i> e <i>Baillard</i>. Colla fine del
secolo XVI la stampa musicale decade rapidamente
e fa luogo all'incisione delle note in rame.
La forma delle note rimane angolosa fino a quasi
tutto il secolo XVII.
</p>

<div class="blockquote">
<p class="title">
LETTERATURA
</p>

<p>
Otto Kindeldey — <i>Orgel und Clavier in der Musik des XVI
Jahrhunderts</i>, Lipsia, 1910.
</p>

<p>
Arnold Schering — <i>Geschichte des Instrumentalconcertes</i>,
Lipsia, 1905.
</p>

<p>
Giov. de Piccolellis — <i>Liutai antichi e moderni</i>, Firenze, 1885.
</p>

<p>
Wasielewski — <i>Geschichte der Violine</i>, Lipsia, Breitkopf u.
Härtel.
</p>

<p>
— <i>Geschichte der Violoncells</i>, Lipsia, Breitkopf u. Härtel.
</p>

<p>
— <i>Die Violine im 17. Jahrhundert</i>, Bonn, 1874.
</p>

<p>
— <i>Geschichte der Instrumentalmusik im XVI Jahrhundert</i>,
Berlin, 1878.
</p>

<p>
Fétis — <i>Antoine Stradivari</i>, Paris, 1856.
</p>

<p>
Rühlmann — <i>Geschichte der Bogeninstrumente</i>, Brunswick,
1882.
</p>

<p>
Vidal A. — <i>Les instruments à archet</i>, Paris, 1876-1878.
</p>

<p>
Untersteiner Alfredo — <i>Storia del violino</i>, Milano, Hoepli,
1906.
</p>

<p>
Hart. G. — <i>Le violon, les luthiers célèbres et leur imitateurs</i>,
trad, de l'ang., Paris, Rouan.
</p>

<p>
Witting C. — <i>Geschichte des Violinspiels</i>, Köln.
</p>

<p>
Klauwell O. — <i>Geschichte der Sonate</i>, Köln.
</p>

<p>
Schletterer — <i>Boccherini</i>, Breitkopf u. Härtel.
</p>

<p>
Malfatti G. — <i>Luigi Boccherini</i>, Lucca, Amadei, 1905.
</p>

<p>
Rosadi G. — <i>Di Luigi Boccherini</i>, Lucca, Amadei, 1906.
</p>

<p>
Haberl — <i>Frescobaldi</i>, Annuario ceciliano, 1887.
</p>

<p>
A. G. Ritter — <i>Geschichte des Orgelspiels</i>, 1884.
</p>

<p>
<span class="pagenum" id="Page_259">[259]</span>
</p>

<p>
Tebaldini — <i>L'archivio musicale della Cappella Antoniana
in Padova</i>, Padova, 1895 (Tartini).
</p>

<p>
Seiffert — <i>Geschichte des Clavierspieles</i>, Lipsia, 1899 e seg.
</p>

<p>
Oscar Bie — <i>Das Clavier</i>, Monaco, Bruckmann.
</p>

<p>
A. Villanis — <i>L'arte del Clavicembalo</i>, Torino-Roma, 1901.
</p>

<p>
Al. Longo — <i>Dom. Scarlatti</i>, Napoli, 1913.
</p>

<p>
Schünemann — <i>Geschichte des Dirigirens</i>, Lipsia, 1913.
</p>

<p>
Torchi — <i>L'accompagnamento degli istrumenti nei melodrammi
italiani della prima metà del seicento</i>, Riv. mus.
italiana, vol. 1º e 2º.
</p>

<p>
— <i>La musica istrumentale in Italia nei secoli XVI, XVII e
XVIII</i>, Riv. mus. ital., vol. 4º e seg.
</p>

<p>
H. Goldschmidt — <i>Das Orchester der italienischen Oper in 17.
Iahrhundert</i>, Sammelbände der internationalen Musikgesellschaft,
II Jahrgang, Heft I.
</p>

<p>
Lavoix H. — <i>Histoire de l'instrumentation</i>, Paris, 1878.
</p>

<hr class="tbs" />

<p>
Pubblicazioni pratiche sono:
</p>

<p>
Delf. Alard. — <i>I maestri classici del violino.</i> (Milano, Ricordi).
</p>

<p>
David. Ferd. — <i>Die hohe Schule des Violinspieles</i>, Lipsia,
Breitkopf.
</p>

<p>
David. Ferd. — <i>Vorschule zur hohen Schule</i>, Lipsia, Breitkopf.
</p>

<p>
Torchi L. — <i>Collection of pieces for violin</i>, London.
</p>

<p>
Corelli — <i>Opere pubblicate da Joachim</i>, Londra, Augener.
</p>

<p>
Iensen G. — <i>Musica classica per violino</i>, Londra, Augener.
</p>

<p>
Couperin. — <i>Opere</i>, pubbl. da Brahms, Londra.
</p>

<p>
Rameau — <i>Opere</i>, scelte pubbl. da Riemann, Lipsia, Steingräber,
ecc.
</p>

<p>
Scarlatti Dom. — <i>Opere</i>, Ricordi (Longo).
</p>

<p>
Alcune opere dei pianisti ed organisti antichi sono pubblicate
in molte Antologie.
</p>

<p>
<i>Liutisti del Cinquecento.</i> — Ein Beitrag zur Kenntniss des
Ursprungs der modernen Tonkunst von Oscar Chilesotti,
Lipsia, Breitkopf.
</p>

<p>
Da un codice Lautenbuch del cinquecento. Trascrizioni di
Oscar Chilesotti. Lipsia, Breitkopf.
</p>

<p>
Riemann Hugo — <i>Die Entwickelung unserer Notenschrift</i>,
Lipsia, Breitkopf und Härtel.
</p>

<p>
<span class="pagenum" id="Page_260">[260]</span>
</p>

<p>
Wolf J. — <i>Handbach der Notations kunde</i>, Lipsia, 1913.
</p>

<p>
Gasperini G. — <i>Storia della Semiografia musicale</i>, Milano,
Hoepli, 1905.
</p>

<p>
David E. et. M. Lussy — <i>Histoire de la notation musicale
depuis ses origines</i>, Paris 1882.
</p>

<p>
Schmidt A. — <i>Ottaviano dei Petrucci</i>, Vienna 1845.
</p>

<p>
Vernarecci A. Q. — <i>Ottaviano dei Petrucci.</i> Bologna 1882.
</p>
</div>

<div class="chapter">
<h2 id="cap15">CAPITOLO XV.
<span class="smaller">Gluck e la riforma dell'Opera.</span></h2>
</div>

<p>
Noi abbiamo già veduto come l'opera italiana
fosse venuta decadendo coll'andare del tempo
ed il convenzionalismo, la superficialità, gli artificî
dei cantanti vi avessero preso la supremazia,
sicchè essa era divenuta un accozzamento
di arie, duetti e terzetti collegati senza alcuna
unità fra loro. La verità drammatica vi era trascurata
e se alcune parti si distinguevano per
bellezza di melodia, fattura, verità drammatica
e per ispirazione, l'impressione del complesso
non corrispondeva punto all'ideale d'una
azione drammatica vera ed umana. Le idee
della Camerata erano andate sempre più perdendosi
ed i numerosi musicisti dell'epoca, molti
fra i quali pure dotati di genio, seguivano l'andazzo
del tempo e sacrificavano all'effetto ed
alla brama di facili applausi gli alti ideali dell'arte.
</p>

<p>
In tali circostanze era dunque necessaria una
<span class="pagenum" id="Page_261">[261]</span>
reazione ed essa difatti non tardò a mostrarsi,
quantunque l'opera italiana si fosse diffusa per
tutta l'Europa, dominasse tutti i teatri e più che
mai sembrasse viva e potente. I primi sintomi di
questo movimento si mostrarono nella Germania
settentrionale, dove già vedemmo sorgere l'opera
nazionale, che, sia per la difficoltà dei tempi,
sia per la mancanza di uomini adatti, fu ben
presto soggiogata dall'opera italiana. Ma il seme
non si perdette e verso la metà del secolo XVIII
esso rinasce nel <i>Singspiel</i>, l'operetta tedesca,
sorta dal desiderio di vedere sostituite ai soggetti
tragici dell'antichità e della mitologia azioni
tolte dalla vita comune, di veder sulla scena
persone più umane ed a noi più simili che gli
eroi greci e romani. Il <i>Singspiel</i> poi corrispondeva
al carattere germanico in quanto che in
esso poteva aver larga parte lo scherzo, la comicità,
la caricatura, a cui il popolo tedesco
inclina e che vi si poteva innestare quella tendenza
sentimentale e romantica, pure una delle
qualità del carattere germanico, del tutto aliena
all'italiano. Ma anche la seconda volta questo
genere di opera tedesca dovea essere di poca
durata e spegnersi senza lasciar traccia di sè,
sia perchè i suoi cultori non fossero dotati di
genio sufficiente per renderlo vitale, sia perchè
esso tosto degenerasse in farse triviali e barocchismo
sentimentale. Con tutto ciò fra i musicisti
che si dedicarono all'opera e operetta tedesca,
alcuni vivono ancora nella memoria dei
posteri, come <i>Giovanni Adamo Hiller</i> (1772-1804),
<span class="pagenum" id="Page_262">[262]</span>
<i>Carlo Ditters di Dittersdorf</i>, viennese, l'autore
della notissima operetta <i>Dottore e farmacista,
Schenk (il Barbiere del villaggio), Weigel (la Famiglia
svizzera), Wenzel Müller</i> ed altri. Tutti
questi musicisti hanno la melodia facile e naturale,
una sana comicità ed umorismo e non
di rado ci danno nelle loro opere stupendi quadretti
di genere.
</p>

<p>
<i>Haydn</i> stesso scrisse pure una quantità di
simili <i>Singspiele</i> oggi dimenticati e <i>Salieri</i> non
isdegnò pure deporre il coturno col suo <i>Spazzacamino</i>.
Anche <i>Bastien et Bastienne</i> di Mozart
ed il <i>Ratto del Serraglio</i> appartengono in molti
riguardi a questo genere. Ma se la riforma tentata
dall'operetta tedesca non ebbe vero successo
e restò senza o quasi senza conseguenze
nell'arte, tanto maggiori furono quelle che trassero
con sè le innovazioni di Gluck sullo scorcio
del secolo XVIII.
</p>

<p>
<i>Cristoforo Willibaldo Gluck</i> nacque ai 2 luglio
1714 a Weidenwang nel Palatinato superiore.
Istruito nella musica da oscuri maestri, venne
nel 1736 a Vienna, dove il conte Melzi, ammirandone
il talento, lo prese a proteggere e lo
condusse seco a Milano per affidarlo al celebre
musicista <i>Sammartini</i>. Frutto di questi studi fu
un'opera, <i>Artaserse</i>, che fu data con successo
nel 1741 a Milano. A questa fecero seguito molte
altre, date pure con esito felice. Nel 1746 ritornò
in Germania e si stabilì a Vienna, dove con
molte interruzioni, rimase fino alla morte seguita
ai 15 novembre 1797.
</p>

<p>
<span class="pagenum" id="Page_263">[263]</span>
</p>

<p>
Le opere di Gluck anteriori all'<i>Orfeo</i> ad eccezione
del <i>Telemaco</i>, che mostra ormai i germi
della riforma posteriore, non si distinguono
punto dalle opere italiane dell'epoca e certo
non per queste egli vivrebbe nella memoria dei
posteri. Anzi molte delle italiane le superano
sia per fattura sia per ispirazione e facilità melodica,
nè molto grandi furono i suoi successi
in Italia come lo prova la canzone che si cantava
nel 1763 a Bologna:
</p>

<div class="poem">
<p>Doman el part el Cluch</p>
<p>E el va per Triest</p>
<p>Ch'al vaga ben prest</p>
<p>Perchè al è un gran mamaluch.</p>
</div>

<p>
Fu solamente a quasi cinquant'anni, che Gluck
fornito di lunga esperienza, fortificato nei suoi
propositi dal vedere gli abusi sempre maggiori,
ed ancor più coadiuvato dalla fortuna di aver
trovato in <i>Raniero di Casalbigi</i> un poeta di buon
gusto, educato alla scuola tragica antica, scrisse
l'<i>Orfeo e Euridice</i> (1762), quantunque anche
in quest'opera la verità drammatica non sia
tanto osservata come nelle posteriori, anzi vi
faccia difetto dove questa sarebbe necessaria
come nella scena fra Euridice e Orfeo, in cui
essa vien meno ed è sostituita da una filza d'arie
e duetti quasi convenzionali.
</p>

<p>
La prima opera, colla quale Gluck entrò veramente
nel nuovo agone ed in cui egli cercò
mettere in pratica le sue teorie, fu l'<i>Alceste</i>
(1767), la quale incontrò l'opposizione dei pedanti
<span class="pagenum" id="Page_264">[264]</span>
e dei cantanti. Nella prefazione a questa
opera che è un vero programma, Gluck parla
delle sue riforme progettate e proclama la verità
drammatica come suprema legge, alla quale
tutto deve venir sacrificato. La musica deve
essere quasi la serva della poesia nè deve esser
priva d'una «bella semplicità»; l'azione non
deve venir «raffreddata con inutili ornamenti»;
il concerto degli istrumenti deve «regolarsi a
proporzione dell'interesse e dalla passione e non
lasciare quel tagliente divario nel dialogo fra
l'aria ed il recitativo, che non tronchi a controsenso
il periodo nè interrompa mal a proposito
la forza e il caldo dell'azione».
</p>

<p>
All'<i>Alceste</i> seguì <i>Paride ed Elena</i>, che per la
debolezza della poesia e per la poca ispirazione
non ebbe successo e destò ancor maggior opposizione
per le espressioni usate nella prefazione
a quest'opera contro i semidotti.
</p>

<p>
Gluck prese allora la decisione di recarsi a
Parigi, eccitato dal Bailly Du Rollet, che gli avea
scritto l'<i>Ifigenia in Aulide</i>, togliendola da Racine
ed ormai preparato il terreno con entusiastiche
lodi. Ma ogni specie di difficoltà si opponeva
all'effettuazione del progetto, finchè queste furono
tutte appianate dalla moglie del Delfino,
Maria Antonietta, già scolara di Gluck. Finalmente
l'<i>Ifigenia</i> fu data all'accademia di Parigi
ai 19 aprile 1774 senza però destare alcun entusiasmo.
Soltanto in seguito essa ebbe sempre
maggior successo, dopo che l'<i>Orfeo</i> era stato
assai applaudito. L'<i>Ifigenia</i> segnò il principio
<span class="pagenum" id="Page_265">[265]</span>
della lotta fra i partigiani di Gluck e quelli
dell'opera italiana e francese, che per questa
occasione erano d'accordo nel combattere il
nuovo indirizzo e cercarono d'opporvi Nicolò
Piccinni. I fautori di quest'ultimo seppero coi
loro raggiri far sì, che il libretto d'un'opera.
<i>Orlando</i> di Quinault, destinato a Gluck, fosse
dato da comporre a Piccinni e speravano di
vincere tanto più che la nuova opera di Gluck
<i>Armida</i>, non ebbe che un mediocre successo,
mentre l'<i>Orlando</i> di Piccinni fu accolto con
grande plauso. Ma le opere di Gluck in principio
mal comprese, prendevano sempre più
piede, e quando fu data l'<i>Ifigenia in Tauride</i>
(1770), il capolavoro di Gluck, la vittoria fu decisa
pel maestro tedesco.
</p>

<p>
Il genio di Gluck, e che fu genio non puossi
dubitare, fu più drammatico che essenzialmente
musicale (egli soleva dire, che quando si metteva
a comporre cercava dimenticare di essere
musicista!). La sua riforma fu piuttosto il frutto
della sua lunga esperienza, della sua mente
chiara e perspicace, dello studio dei poeti e del
movimento letterario, iniziato da Lessing e Klopstock,
che dell'istinto musicale. La sua melodia
è spesso priva di bellezza intensa, anzi non di
rado è povera; egli non introdusse nuove forme;
la sua arte non è grande e questa mancanza
si palesa specialmente nei suoi pezzi d'assieme,
nei quali non sa unire in un gran quadro efficace
gli elementi disparati ed agire coi contrasti.
Gluck è grande invece nella verità drammatica,
<span class="pagenum" id="Page_266">[266]</span>
nella forza poetica dei particolari, nella
caratteristica delle persone, nel dominare e tratteggiare
la situazione con tocchi potenti nella
loro semplicità. Egli non fa concessioni nè ai
cantanti nè al pubblico, ma cammina dritto verso
la meta ed appunto perciò le sue opere fanno
l'impressione di produzioni nate organicamente
e l'effetto generale è grandioso e potente. Le
sue arie, i suoi duetti presi separatamente sono
molte volte inferiori per ispirazione e fattura
a quelli di Piccinni, ma superano questo in concisione
e sentimento drammatico; con lui il
recitativo di Lully e Rameau cessa d'essere una
specie di salmodia e declamazione accentata,
ma è parte integra dell'azione drammatica e
vive e palpita.
</p>

<p>
La sua orchestrazione è più ricca e caratteristica
e specialmente più espressiva di quella degli
Italiani contemporanei; il ballo non è semplicemente
danza ma fa parte dell'azione; il
coro infine viene innalzato a personaggio e gli
vien data l'importanza che avea nella tragedia
greca. Nell'<i>Alceste</i> abbiamo il primo esempio
d'un'<i>ouverture</i>, che fa presentire l'opera che
segue e ne è vera parte.
</p>

<p>
«Gluck, scrive Wagner, non fu certo il primo
a scrivere arie espressive. Ma egli diventò il
punto di partenza per un cambiamento completo
nel valore dei fattori dell'opera, giacchè egli volle
di proposito che l'espressione dell'aria e del
recitativo corrispondesse al testo. Gluck volle
consciamente tanto nel recitativo declamato
<span class="pagenum" id="Page_267">[267]</span>
quanto nell'aria cantata, pur mantenendo queste
forme e non dimenticandosi del contenuto
essenzialmente musicale, che il pensiero espresso
dal testo venisse tradotto più fedelmente che
possibile dalla musica e specialmente che l'accento
declamatorio del verso non venisse trascurato
per l'espressione musicale. Egli volle
sopratutto parlare musicalmente una lingua
giusta ed intelligibile».
</p>

<p>
Tutto ciò in sè non era nulla di nuovo ma nuova
e rara fu solamente la ferrea conseguenza colla
quale Gluck tenne fermo a questi principî,
che nella loro estrinsecazione hanno qualche
cosa di rigido ed ascetico. Gluck, come succede
al mondo, raccolse gli allori che anche altri con
lui avevano meritato e preparato e se si conoscessero
meglio le opere di Iomelli, Traetta,
Majo e specialmente di Hasse per quello che
concerne la parte intrinseca musicale e quelle
di Rameau per il recitativo si arriverebbe forse
ad altri risultati.
</p>

<p>
La riforma fu del resto preparata come vedemmo
dagli enciclopedisti francesi e noi troviamo
le stesse idee di Gluck nel <i>Saggio sopra
l'opera in musica</i> del Conte Algarotti (1757).
Nè si dovrebbe dimenticare, che Gluck s'è formato
intieramente alla scuola italiana e che è
l'opera italiana che egli riformò. Soltanto dopo,
egli che aveva in sè degli elementi germanici
e che studiò la musica francese e specialmente
la declamazione, cercò di innalzarsi all'arte internazionale,
<i>musique propre à toutes les nations</i>
<span class="pagenum" id="Page_268">[268]</span>
come egli scrive. Gluck, più giusto dei suoi
contemporanei e posteri, non disconobbe il genio
di Piccinni ed altri, ed in una lettera scritta
al <i>Mercurio</i> di Parigi rivendica il primo onore
del nuovo indirizzo al suo poeta Calzabigi. Costui
aveva saputo, sebbene inferiore ai due poeti
prediletti dai musicisti, Apostolo Zeno e Metastasio,
sceverare dall'azione drammatica tutte
le lungaggini inutili, solo buone ad aggiungere
un numero sproporzionato di arie e duetti, accrescendo
così l'interesse e sostituendo all'amore,
soggetto quasi perenne delle arie, anche altre
passioni umane. La riforma del libretto si fermò
però a mezza strada, perchè vi rimasero tutte
le arie, che sono sosta nell'azione e perciò contro
la verità drammatica.
</p>

<p>
Le opere di Gluck che hanno qualche cosa
della precisione e nitidezza degli antichi bassorilievi,
hanno molti punti di confronto colle
tragedie greche. Grandezza, semplicità, chiarezza
ed oggettività, una certa rigidezza sono
proprio d'ambedue. Tutti i lenocini della forma
e dell'effetto vi sono schivati e mancano gli
effetti passionali come li sentiamo noi. Ciò ci
toglie il punto di vero contatto tanto colle tragedie
greche che colle opere di Gluck. Noi ammiriamo
ma restiamo internamente freddi nè
ciò si cambierà, non esistendo quella corrente
fra autore ed uditore, che è necessaria perchè
un'opera d'arte possa veramente interessarci e
scuoterci. Perciò non è da credere ad una vera
rinascita delle opere di Gluck, tante volte tentata,
<span class="pagenum" id="Page_269">[269]</span>
essendo la loro musica ormai troppo lontana
dalla nostra umanità.
</p>

<p>
L'influsso esercitato da Gluck sulla musica
drammatica non fu tale quale poteva attendersi
e se i suoi immediati successori, influenzati
dalle sue teorie e mossi dal suo esempio, cercarono
di raggiungere la verità drammatica, ciò
nonostante dopo non molti anni le tradizioni
di Gluck erano pressochè dimenticate. Parigi
restò tuttavia, come per Gluck, la meta a cui
tendevano i musicisti drammatici e la moderna
grande opera seria, iniziata da lui, ebbe la sua
culla in quella metropoli, quantunque fossero
quasi sempre stranieri quelli che in essa dovevano
eccellere e segnare una traccia nella storia
del dramma musicale.
</p>

<p>
L'influenza di Gluck è palese in <i>Etienne Mehul</i>
(1763-1817) che ci lasciò nel suo <i>Giuseppe ed i
suoi fratelli</i> (1807), un capolavoro di nobile semplicità
e naturalezza. Maggiore di lui ed a ragione
annoverato fra i sommi fu <i>Luigi Cherubini</i>,
fiorentino (1760), scolaro di Sarti, che dopo essersi
provato con fortuna nella sua patria in
più opere, venne in Francia, vi si stabilì e vi
giunse in gran fama. Egli morì nel 1842 dopo
aver diretto per venti anni il Conservatorio di
Parigi.
</p>

<p>
Cherubini, italiano di nascita e naturalizzato
francese, ha per il suo ideale artistico somiglianza
coi grandi maestri tedeschi. Il suo genio
è di natura riflessiva; le sue melodie non
hanno la vera impronta nazionale italiana ma
<span class="pagenum" id="Page_270">[270]</span>
tengono piuttosto del carattere istrumentale,
come pure pari a quella dei più grandi geni di
Germania sono la sua sapienza teoretica, l'arte
delle combinazioni armoniche ed orchestrali,
l'assoluta padronanza della forma, la grande
perfezione e la purezza del suo stile, mentre
la declamazione ed il ritmo sono accentuati ed
in ciò si avvicinano al carattere francese. Forse
appunto per questo le opere di Cherubini rimasero
pressochè sconosciute in Italia e neppure
il tentativo recente di far risuscitare la <i>Medea</i>
si può dir riuscito.
</p>

<p>
Ciò però non vuol punto dire che Cherubini
fosse un imitatore dei maestri tedeschi, che
anzi quella certa mancanza di bellezza sensuale
della sua melodia, quella freddezza aristocratica,
che è propria alla maggior parte delle sue
opere, è tutta sua. Piuttosto è vero che i maestri
tedeschi appresero molto da lui, compreso
Beethoven che lo chiama il primo fra i contemporanei
e Weber che lo dice pari a Beethoven.
</p>

<p>
Delle sue opere drammatiche, <i>Il portatore di
acqua</i> (1800) resterà un modello insuperabile
del genere semiserio, mentre la <i>Medea</i> (1797)
per la nobiltà di linee e meravigliosa fattura
raggiunge le migliori delle opere della letteratura
musicale d'ogni tempo. La <i>Medea</i> iniziò la
<i>grand'opera</i> divergendo dai drammi di Gluck
per la maggiore ricchezza armonica, per gli
effetti ricercati, per l'orchestrazione più svariata
e finalmente per i pezzi d'assieme, che di
rado si trovano in Gluck.
</p>

<p>
<span class="pagenum" id="Page_271">[271]</span>
</p>

<p>
Le altre opere, quantunque contengano una
quantità di tratti geniali, sono oggi dimenticate
ad eccezione delle <i>ouvertures</i>, che per la
freschezza, ispirazione e stupenda fattura appartengono
alle migliori del genere. «Non bisogna
però credere che queste opere, perchè non
sono più in repertorio, siano morte; è soltanto
una metempsicosi, che è successa e noi le sentiamo
nelle opere di altri maestri dieci e cento
volte di nuovo» (Hauptmann). Difatti è incredibile
quanti elementi moderni, specialmente
descrittivi e romantici, esse contengono, che
poi vennero sfruttati da altri. E non soltanto
le opere della maturità ma anche alcune
di quelle scritte nella gioventù in Italia p. e.
l'<i>Ifigenia</i>. Così p. e. nell'<i>Elisa</i> (1794) e nell'<i>Anacreonte</i>
(1803) c'è ormai il romanticismo posteriore
e molto della nota elegiaca schumanniana,
nella <i>Medea</i> vi sono punti di contatto con
Beethoven (coro dei prigionieri) e persino l'unisono
dell'<i>Africana</i> è un vero tratto cherubiniano.
</p>

<p>
Cherubini si ritirò disgustato dall'opera per
dedicarsi alla musica da chiesa, per la quale
egli scrisse più opere, che vanno annoverate
fra le sue migliori, come le <i>Messe</i>, i grandiosi
<i>Requiem</i>, specialmente quello in <i>re minore</i>, degno
d'esser messo a paro col <i>Requiem</i> di Mozart,
e un <i>Credo</i> a 8 voci, senza dubbio una delle
opere più meravigliose che dopo Palestrina
mai fossero state scritte.
</p>

<p>
Egli scrisse pure musica da camera, quartetti,
ecc., che si avvicinano alle opere classiche
<span class="pagenum" id="Page_272">[272]</span>
ed un celebre trattato di contrappunto e fuga.
Suoi scolari furono <i>Auber</i>, <i>Halévy</i>, <i>Adam</i>, <i>Carafa</i>,
<i>Fétis</i> ed altri.
</p>

<p>
Straniero fu pure il successore di Cherubini
nei trionfi dell'Opera di Parigi e di nuovo un
italiano: <i>Gasparo Spontini</i> di Majolati presso
Jesi, nato nel 1774, morto nel 1851. Dapprima
a Parigi nell'era napoleonica, venne dopo la
Restorazione a Berlino, dove raggiunse i più
alti onori ma che dovette poi abbandonare,
quando la sua rigidezza e l'orgoglio nazionale
ebbero a cozzare contro la coscienza germanica
che si risvegliava. Se Cherubini colla sua
<i>Medea</i> ed il <i>Portatore d'acqua</i> avea sentito l'influsso
dei tempi, e le idee di libertà e la nobile
arditezza di pensiero avevano trovato un
eco nella sua musica, quella di Spontini è ancor
meglio lo specchio del tempo in cui fu
scritta, giacchè essa incarna l'idea napoleonica
colla sua grandiosità marziale, larghezza di stile,
potenza delle masse ed il suo realismo.
</p>

<p>
Le tre opere capitali di Spontini sono la <i>Vestale</i>,
il <i>Fernando Cortez</i> e l'<i>Olimpia</i>, scritte per
Parigi. Su tutte s'innalza la <i>Vestale</i> per la ispirazione,
verità di carattere e sentimento. L'elemento
eroico trova nei grandiosi finali l'espressione
più adeguata e si avvicina all'epica grandezza
dei cori di Händel. Ma Spontini sa toccare
anche le corde più sensibili del cuore
nelle ispirate scene tra Giulia e Licinio, e se è
meno sapiente di Cherubini lo supera certo in
espressione e grandezza di concezione.
</p>

<p>
<span class="pagenum" id="Page_273">[273]</span>
</p>

<p>
In <i>Fernando Cortez</i> l'ispirazione non è sì ricca
quanto nella <i>Vestale</i>, ma vi sono ammirabili la
pittura dei caratteri ed il colorito, i contrasti
e la suprema padronanza delle masse come nel
grandioso finale. L'<i>Olimpia</i> non ebbe a Parigi
il successo delle sorelle, nè il pubblico, felice
di cullarsi nella pace della Ristorazione, poteva
più infiammarsi alla rappresentazione di quei
fatti che gli richiamavano alla memoria i burrascosi
tempi napoleonici.
</p>

<p>
Le opere che Spontini scrisse a Berlino segnano
una decadenza sensibile nelle forze del
maestro, nè per quanto esse contengano pregevolissimi
squarci seppero resistere al tempo.
Spontini ebbe il rammarico di vedersi alla fine
della sua vita trascurato e quasi dimenticato.
</p>

<p>
Egli fu insuperabile direttore, severissimo e
mai soddisfatto; l'orchestra sotto la sua bacchetta
era elettrizzata e suonava con una precisione
meravigliosa.
</p>

<p>
Successore di Cherubini e Spontini nel ramo
della grande opera fu <i>Gian Francesco Lesuer</i>
(1763-1838), l'autore della fortunata opera <i>I
Bardi</i>, e di molta musica da chiesa. Egli fu il
compositore prediletto di Napoleone.
</p>

<div class="blockquote">
<p class="title">
LETTERATURA
</p>

<p>
A. Marx — <i>Gluck und die Oper</i>, Berlin, 1863.
</p>

<p>
Tiersot — <i>Gluck</i>, Paris, Alcan, 1910.
</p>

<p>
A. Schmidt — <i>C. W. Gluck</i>, Lipsia, 1854.
</p>

<p>
Ferrettini E. — <i>Cristoforo Gluck</i>, Torino, 1914.
</p>

<p>
Desnoiresterres — <i>Gluck et Piccinni</i>, Paris, 1872.
</p>

<p>
<span class="pagenum" id="Page_274">[274]</span>
</p>

<p>
Spitta — <i>Spontini</i> in «<i>Zur Musikgeschichte</i>», Berlino.
</p>

<p>
C. Robert — <i>L. G. Spontini</i>, Berlino, 1833.
</p>

<p>
O. Foque — <i>Lesuer</i> in «<i>les Revolutionaires de la musique</i>»,
Paris, 1882.
</p>

<p>
Pougin A. — <i>Mehul</i>, Paris, 1889.
</p>

<p>
Picchianti — <i>L. Cherubini</i>, 1844.
</p>

<p>
Gamucci — <i>L. Cherubini</i>, 1869.
</p>

<p>
Hohenemser — <i>L. Cherubini</i>, Lipsia, 1913.
</p>
</div>

<div class="chapter">
<h2 id="cap16">CAPITOLO XVI.
<span class="smaller">Haydn — Mozart — Beethoven.</span></h2>
</div>

<p>
La musica istrumentale anteriore ad Haydn
non si occupava della traduzione di un pensiero
poetico, d'un'idea coi mezzi della musica,
ma cercava piuttosto nella bellezza dei temi,
nella forma, nella combinazione degli accordi,
nei coloriti, la sua meta. La musica istrumentale
bastava a sè stessa ed in sè trovava la sua
soddisfazione. Per ciò essa è principalmente
oggettiva. Il continuare per questa via era impossibile
senza cadere nel convenzionalismo e
manierismo e quando il piacere della forma
per la forma non fu più sufficiente allora si
sviluppò anche nella musica istrumentale il soggettivismo.
</p>

<p>
Questo nuovo elemento non fu del resto introdotto
da Haydn, chè anzi noi lo vediamo
farsi strada ormai in molte composizioni di
<span class="pagenum" id="Page_275">[275]</span>
Bach e successori, in Dom. Scarlatti e Fil.
Em. Bach specialmente nelle <i>Toccate</i>, <i>Fantasie</i>,
<i>Improvvisazioni</i>, ecc., i quali generi di composizione
libera procedevano dall'ispirazione
poetica. Ma questo nuovo indirizzo, questa individualizzazione
del sentimento, il prevalere
dell'elemento poetico, la traduzione dello stesso
in toni che lo concretano con mezzi musicali,
prima appena accennati, noi li troviamo palesi
in Haydn le cui composizioni, oltre le qualità
tecniche ed essenzialmente musicali delle anteriori,
offrono allo uditore un elemento poetico,
senza che egli, come suol succedere nella
musica descrittiva, sia inceppato nei voli della
sua fantasia.
</p>

<p>
La nuova musica istrumentale basa sulle
forme della <i>sonata</i> e della <i>sinfonia</i>. L'opinione
che queste derivassero dalla sonata antica, da
molti propugnata, è molto discutibile, quantunque
quest'ultima abbia senza dubbio influito
grandemente sulla sinfonia e sulla sonata moderna.
Ma assai più che la sonata antica, poco
differente dalla <i>suite</i> valse a formare la sinfonia
e la sonata moderna l'antica <i>ouverture</i>, quale
fu introdotta da Alessandro Scarlatti che si
divideva in tre parti unite, <i>allegro</i>, <i>adagio</i> ed
<i>allegro</i> e che coll'andare del tempo si usò nei
concerti istrumentali suonare in tre tempi, dividendo
le parti ed introducendovi il <i>minuetto</i>,
tolto dalla <i>suite</i>. La caratteristica principale
della nuova musica è il passaggio dalla polifonia
all'omofonia. Le melodie sono ormai
<span class="pagenum" id="Page_276">[276]</span>
chiuse ed esse sono veramente accompagnate.
C'è il primo e secondo tema colla ripresa dopo
lo sviluppo tematico. Le composizioni perdono
certo qualche cosa della loro monumentalità
ma diventano molto più varie e ricche di contrasti
anche improvvisi, che mancavano intieramente
alle opere anteriori. Cessa pure il predominio
delle tonalità minori. La dinamica è
più varia e non bastano più gli effetti dell'eco
(piano e forte), le tonalità cambiano nei diversi
tempi e non è raro di trovare la melodia
cominciata da uno strumento e finita da un
altro, ciò che prima non succedeva.
</p>

<p>
Fino a pochi anni fa era quasi incomprensibile
la differenza che passa fra le opere anteriori
ad Haydn e le sue e lo si soleva chiamare
il padre della sinfonia e del quartetto.
Torchi e Galli avevano bensì dimostrato che
la forma della Sinfonia si trova ormai abbastanza
sviluppata nelle opere di G. B. Sammartini,
maestro di Gluck e che Haydn ebbe
in Tartini un precursore nel quartetto per non
parlare di Boccherini, che fu contemporaneo
di Haydn e che certo non conobbe le sue opere.
Oggi però s'è fatta almeno in gran parte la
luce in seguito ai nuovi studi di Ugo Riemann
e Guido Adler per i musicisti tedeschi e Fausto
Torrefranca per quegli italiani. Le conclusioni
sono però divergenti. Riemann difende la tesi
che fu la scuola di Mannheim, dove esisteva
un'orchestra eccellente e modello delle altre, a
continuare la riforma della musica istrumentale
<span class="pagenum" id="Page_277">[277]</span>
già preparata da Bach ed Händel col connubio
della monodia col contrappunto. In realtà non
si trattava che dell'imitazione dello stile dell'aria
nella musica istrumentale. Le <i>Six Sonates
à trois ou avec toute l'orchestre</i> di <i>Giovanni Stamitz</i>
(1717-1757) op. 1 (1752) sono per Riemann
l'evangelo della nuova arte ed egli da a
quest'opera la stessa importanza che all'<i>Ars
nova</i> ed alla nascita dell'opera del Seicento.
È innegabile che nei Trio di Stamitz si palesa
un nuovo stile ben differente dall'anteriore e
già Arteaga chiama Stamitz creatore d'un nuovo
stile ed il Rubens dei compositori.
</p>

<p>
Lo stile di <i>Stamitz</i> è pure quello di <i>Francesco
Richter</i> (1709-1789), <i>Cannabich</i>, <i>Toeschi</i> ed altri
maestri che vissero prima di Haydn. Nelle opere
di Stamitz, che è il caposcuola, troviamo già
sviluppato il dualismo dei temi, il lavoro tematico,
che è lo spirito creatore della musica istrumentale
quasi altrettanto che la melodia; anche
la forma della sonata e sinfonia in quattro tempi
è pressochè stabile. Le opere di questa scuola
sono sonate a tre, quattro e più istrumenti col
basso numerato ed appartengono, almeno come
si pubblicarono, apparentemente alla musica
antica. In realtà però si eseguivano in Germania
senza basso numerato sostituendovi più istrumenti
a fiato, che non vanno all'unisono cogli
archi ma o hanno note tenute oppure eseguiscono
piccoli contrappunti.
</p>

<p>
Guido Adler cerca invece di rivendicare almeno
parte dei meriti dei musicisti di Mannheim
<span class="pagenum" id="Page_278">[278]</span>
a quelli di Vienna anteriori ad Haydn
come <i>Matteo Monn</i>, <i>Wagenseil</i>, <i>Filz</i>, <i>Dittersdorf</i>,
ecc. Ma tanto Riemann che Adler sembrano
dimenticare che tutti questi musicisti boemi
od austriaci erano direttamente od indirettamente
influenzati nelle loro opere dai maestri
italiani sparsi per tutta la Germania e che la
musica vocale ed istrumentale che si eseguiva
in quel tempo a Vienna era quasi esclusivamente
italiana. Fausto Torrefranca ha fatto
negli ultimi anni studi esaurienti sulla musica
istrumentale specialmente per cembalo dei
maestri italiani di quell'epoca ed è arrivato
alla conclusione persuadente, che il nuovo stile
non venne nè da Mannheim nè da Vienna ma
che il movimento lirico istrumentale è nato in
Italia e conduce attraverso la sonata per cembalo,
la sinfonia da camera, la sonata a tre
direttamente ad Haydn e Mozart. Egli è entusiasta
di <i>Giovanni Platti</i>, un veneziano che fu
alla corte vescovile di Würzburgo e ne studiò
le Sonate pubblicate nel 1740, pur troppo ancora
inedite, che come si può giudicare dalle
copiose citazioni sembrano davvero aver precorso
i tempi. Se si conoscessero meglio anche
le Sonate di Pergolesi, Zipoli, Caldara, Galuppi,
Rutini, della Ciaja e tanti altri si vedrebbe
che essi sono molte volte più moderni
ed arditi che Haydn e Mozart. La loro arte è
fatta «di fugacità melodiche, di sfumature ritmiche,
di brevi arabeschi, di contesture sottilissime
ma dalle quali una cosa sopratutto vi
<span class="pagenum" id="Page_279">[279]</span>
colpisce, la signorilità inventiva, che ne adorna
senza posa il trasparente tessuto». (Bastianelli).
</p>

<p>
Torrefranca ha pure studiato alcune delle
sinfonie di <i>G. B. Sanmartini</i> (1704-1774?) che
pare abbia scritto un'infinità di opere istrumentali,
che ai suoi tempi godettero fama,
come racconta Carpani nelle <i>Haydine</i>. Le sinfonie
ancora esistenti di Sanmartini per archi
ed oboi, anche con corni e trombe, «hanno
un'architettura sottile e snella come di alberelli
giovani ed una straordinaria ricchezza di
motivi irrequieti, che svariano all'improvviso in
poche battute. La vivacità, la ricchezza, il
brio di queste musiche sono indicibili» (Torrefranca).
</p>

<p>
Confrontando tutte queste opere italiane con
quelle tedesche, costruite su temi assai semplici
e senza grande varietà ritmica è ben palese la
superiorità delle prime anche sulle sinfonie
giovanili di Haydn, ultimamente pubblicate, che
mostrano molte incertezze, del resto naturali in
un esordiente. Forse però si da troppo importanza
tanto ai maestri italiani che tedeschi nominati
ed è più facile comprendere la grande
modificazione che subì la musica istrumentale
pensando che essa è quasi contemporanea all'immensa
diffusione dell'opera italiana nel Settecento,
e che il nuovo stile somiglia in molti
punti a quello dell'opera. E perchè questa era
minore nella Germania del Nord che in altri
paesi, fu appunto lì che lo stile rimase più a
lungo polifonico.
</p>

<p>
<span class="pagenum" id="Page_280">[280]</span>
</p>

<p>
Ciò nullostante l'egemonia della Germania
dalla metà del Settecento è ormai palese nella
musica istrumentale, che si diffonde anche
nella Francia ed Inghilterra mentre nell'Italia
dopo la morte dei grandi violinisti anche per
la mancanza di orchestre stabili e società musicali
la musica istrumentale va rapidamente decadendo.
Se si esaminano gli antichi cataloghi
degli editori tedeschi e francesi si deve arguire
che mai un'epoca fu sì amante di musica istrumentale.
Sono centinaia di Sinfonie, Quartetti
con e senza pianoforte, Terzetti, Serenate, Divertimenti,
Cassazioni, ecc., che si stampavano
e ristampavano continuamente. Tutte queste
opere sono oggi dimenticate ad eccezione di
quelle di Haydn, ciò che successe anche perchè
molte di esse erano scritte col basso numerato
del quale si venne perdendo la pratica e che ben
pochi sapevano eseguire.
</p>

<p>
<i>Giuseppe Haydn</i> nacque il 31 marzo 1732 a
Rohrau sul confine ungherese, vicino ad Haimburg,
dove imparò le prime nozioni di musica.
Nel 1740 venne assunto fra i cantori della cappella
di S. Stefano in Vienna per la sua bella
voce e vi rimase continuando gli studi musicali,
finchè cambiò la voce. Gli anni susseguenti
fino alla sua nomina di direttore di cappella
del principe Esterhazy furono per Haydn
pieni di privazioni e di disinganni. Nella residenza
principesca del suo Mecenate, la cittadella
di <i>Eisenstadt</i> in Ungheria, il suo meraviglioso
ingegno ebbe campo di svilupparsi e gli
<span class="pagenum" id="Page_281">[281]</span>
anni che ivi passò (1760-90) alla testa di un'eccellente
orchestra, che era a sua disposizione
e dalla quale avea appreso a conoscere tutte le
particolarità degli istrumenti, furono feraci di
composizioni istrumentali come sinfonie, quartetti,
terzetti, sonate per piano, operette, opere
ed una quantità di pezzi per <i>baritono</i> (specie di
violoncello), istrumento ora dimenticato, che
suonava il principe Esterhazy. Nel 1790 e 1794
andò a Londra, per la qual città scrisse le sue
più belle sinfonie. In età ormai avanzata compose
i suoi due famosi oratori, la <i>Creazione</i>
(1797) e le <i>Stagioni</i> (1801). Haydn scrisse 157
sinfonie, fra le quali sono celebri la <i>Reine</i>, la
sinfonia col colpo di <i>timpani</i>, la <i>Oxford</i>, la <i>Militaire</i>,
ecc. Haydn morì ai 31 maggio 1809 a
Vienna durante l'assedio dei francesi.
</p>

<p>
Haydn fu principalmente compositore istrumentale.
Nelle sue prime composizioni egli cerca
ancora la sua strada e l'influenza del suo autore
prediletto, Filippo Emanuele Bach, è ancora
sensibile, ma ben presto sa liberarsi da ogni
imitazione ed ispirare alla forma della sonata,
del quartetto e della sinfonia novella vita. I
suoi temi sono efficaci, plastici e suscettibili
d'ogni trasformazione e sviluppo; le sue opere
sono organicamente costruite e l'unità delle
parti è sorprendente. Grande merito di Haydn
fu poi quello d'aver individualizzato gli istrumenti
e liberato la musica dalla monotonia ritmica
di prima, che è una della principali cagioni
per cui noi nelle composizioni anteriori non
<span class="pagenum" id="Page_282">[282]</span>
possiamo arrivare ad un piacere estetico complesso,
tormentandoci sempre il metro troppo
eguale. Il carattere predominante della musica
di Haydn è la naturalezza, la freschezza unita
ad una certa giovialità e semplicità di sentimento.
Ma egli sa altresì toccare le fibre più interne
del cuore coi suoi ispirati adagi e commuoverci
colla potenza dell'espressione, che alle
volte raggiunge il tragico.
</p>

<p>
Insuperabile è la vena, la fantasia, la volubilità
dei suoi minuetti. Questa specie di danza
aristocratica e severa, con lui perde il suo fare
austero e arcigno e diventa ora il più leggiadro
giuoco di suoni, ora vi si frammischia una
nota melanconica, una specie di umorismo sano,
ora si avvicina allo scherzo di Beethoven quasi
presentendolo. L'arte di Haydn è meravigliosa
senza che egli abbia fatto uso di mezzi straordinari
e senza che essa appaia come tale, tanta
ne è la perfezione. La sua istrumentazione è
semplice, ma nella semplicità, svariatissima e
piena di contrasti, chiaroscuri e luci, che l'animano.
Perciò le opere di Haydn, e fra tutte
specialmente i quartetti, oggi dopo più di cento
anni nulla hanno del barocco ed antiquato ma
conservano ancora la freschezza dei primi giorni.
La superiorità delle sue sinfonie e dei quartetti
non sta tanto nella bellezza melodica dei
temi quanto nella sapienza di sapersene servire.
Noi possiamo studiare nelle sue opere
come si sviluppi sempre più il lavoro tematico
e come egli arrivi poi a costruire i suoi
<span class="pagenum" id="Page_283">[283]</span>
tempi con brani del tutto insignificanti del tema
ma specialmente adatti al lavoro tematico.
</p>

<p>
L'importanza degli oratori di Haydn non è
pari a quella per la musica istrumentale, quantunque
le <i>Stagioni</i> ed ancor più la <i>Creazione</i>
segnino una nuova via e s'innalzino di molto
sopra le composizioni dell'epoca. In esse non è
a cercarsi la grandiosità di Händel nè la profondità
di Bach, ma vi abbondano invece la
fantasia, la naturalezza, la grande varietà ed il
sentimento della natura che si palesa in una
quantità di tratti caratteristici.
</p>

<p>
La musica da chiesa di Haydn sente l'influsso
dell'epoca in cui fu scritta e va annoverata a
quel genere di composizioni che non appartengono
nè al sacro nè al profano e che
perciò non corrispondono all'ideale della musica
sacra.
</p>

<p>
Haydn nella triade di genî germanici della
musica istrumentale moderna è quello che è
meno conscio del suo ingegno e scrive quasi
per istinto ciò che l'ispirazione gli detta, senza
occuparsi gran fatto di idee secondarie e di
problemi sociali. Con lui l'elemento umorista,
quel misto fra il serio e lo scherzoso, una leggiera
ironia che sorride alle debolezze umane e
guarda le miserie della vita colla serenità del
filosofo, entra nella musica, quell'umorismo, che
doveva avere la sua espressione più alta in
Beethoven, il quale dalla più triste e lugubre
disposizione di animo passa spesso alla gioia
più sfrenata e bacchica.
</p>

<p>
<span class="pagenum" id="Page_284">[284]</span>
</p>

<p>
Le opere di Haydn specchiano il suo carattere.
Egli fu di temperamento sereno, ilare, modesto.
Innovatore da principio, fu sorvolato dal
genio di Mozart, di lui più giovane, del quale
risentì l'influsso negli anni posteriori, donde la
grande differenza fra le opere anteriori e le
seguenti. Gli ideali del giovane Beethoven e la
rivoluzione musicale, che questi cagionò trovarono
Haydn ormai vecchio ed incapace di seguire
le nuove orme.
</p>

<p>
Quello che vedemmo succedere in Palestrina
e Bach, i quali sembrano quasi chiudere un'epoca
della storia dello sviluppo musicale, concentrando
in sè e perfezionandolo il frutto ed
il complesso delle conquiste anteriori, si replica
in <i>Mozart</i>, forse il maggior genio musicale
che mai visse, quell'uomo, che senza peccare
d'esagerazione, puossi chiamare il genio
incarnato della musica. Mozart è universale;
egli appartiene a tutte le nazioni e mai si unirono
in un uomo gli elementi più disparati per
formare un complesso più perfetto. Egli ha la
ricchezza melodica, il sentimento drammatico
degli Italiani, la sapienza, l'idealità poetica, la
delicatezza e castità d'ispirazione dei Tedeschi,
la varietà ritmica, l'argutezza e volubilità comica
dei Francesi. In lui non si scoprono incertezze,
tentennamenti, ma egli arriva ad altezze
inesplorabili, sviluppandosi organicamente
e necessariamente. Ha tutte le qualità di Gluck
più il genio specificamente musicale di gran
lunga maggiore. Confrontato con questo noi non
<span class="pagenum" id="Page_285">[285]</span>
troviamo nelle sue opere l'austerità, la ferrea
conseguenza dell'espressione drammatica del
primo ma invece la grandezza del genio che
tutto nobilita, l'istinto che tutto trova senza cercare.
Egli basa sull'opera italiana, ma col suo
istinto geniale la nobilita e l'innalza. A tutte
queste somme qualità egli aggiunge poi una
sapienza della forma, una conoscenza sì grande
dell'arte, che gli rende facile sciogliere qualsiasi
compito, ed in modo che l'arte grandiosa
non serva che a scopi più alti. Egli sa esprimere
tutti i sentimenti, tutti gli affetti; nessuno
lo supera nella rappresentazione dell'amore in
tutte le sue fasi, dall'amore casto ed ideale all'amore
sensuale. Nessuno come lui sa delineare
i caratteri femminili e scrutarne meglio
gli affetti.
</p>

<p>
<i>Volfango Amadeo Mozart</i> nacque ai 27 gennaio
1756 in Salisburgo, dove suo padre Leopoldo,
eccellente musicista ed uomo dotato di
buon senso e conoscente del mondo, era direttore
della cappella dell'arcivescovo. Il piccolo
Amadeo fu un talento precoce quale mai prima
nè dopo si vide. A sei anni suonava benissimo
il pianoforte, conosceva il violino e componeva
sonate, sicchè il padre gli fece intraprendere
lunghi viaggi, destando stupore ed entusiasmo.
Nel 1768 scrive la sua prima Opera, <i>La finta
semplice</i> e nel 1769 viene nominato per opera
di Martini membro dell'Accademia Bolognese.
L'Italia fu la prima a festeggiarlo come compositore
drammatico ed il suo <i>Mitridate re del
<span class="pagenum" id="Page_286">[286]</span>
Ponto</i> (1770) riscosse a Milano grandi applausi.
Ritornato in patria, dove era stato nominato
dall'arcivescovo maestro concertatore, continuò
i suoi studi e scrisse una quantità di opere
drammatiche ed istrumentali.
</p>

<p>
Le prime sono ancora scritte nello stile dell'opera
italiana e solo quà e là vi si mostra la
potenza di Mozart che supera il convenzionalismo
formale. La prima opera, nella quale il
genio di Mozart si palesa ormai nella sua interezza,
è l'<i>Idomeneo</i> (1781) scritta per Monaco, in
cui, se le reminiscenze dello stile di Gluck sono
ancora sensibili, il genio musicale specificamente
melodico supera il modello. Ancor in
quest'anno Mozart da principio ad altro lavoro.
<i>Il ratto del serraglio</i>, la prima vera opera della
scuola tedesca, scritta in uno stile molto differente
dall'<i>Idomeneo</i>, si libera dalla posizione
indegna e servile che lo teneva legato all'arcivescovo
di Salisburgo, incapace di comprenderlo
e si stabilisce a Vienna. Gli anni susseguenti
portano ricca messe: <i>Le nozze di Figaro</i>
(1786), il <i>Don Giovanni</i> (1787) scritto per Praga,
<i>Così fan tutte</i> (1790), <i>La clemenza di Tito</i> ed
<i>Il flauto magico</i> (1791).
</p>

<p>
Mozart morì ai 5 Dicembre 1791, quando l'imperatore
lo nominava direttore della Cappella
di S. Stefano ed egli avrebbe potuto così dedicarsi,
senza le cure della lotta per l'esistenza,
alla composizione di tanti altri capolavori che
dormivano nella sua grandiosa mente.
</p>

<p>
La vita di Mozart è quella dell'artista moderno.
<span class="pagenum" id="Page_287">[287]</span>
Per lui l'arte è scopo supremo. Le miserie
della vita non lo toccano e lo lasciano
indifferente. Egli è spensierato, gioviale, noncurante
del domani, dedito ai piaceri, ma altrettanto
serio, indefesso, tenace al lavoro, capace
di astrarsi in mezzo ad una società clamorosa
e continuare il lavorìo della fantasia.
La sua importanza sta nell'opera drammatica
che con lui raggiunse la perfezione del genere,
quale l'epoca sua poteva comportare e che
ancor oggi fra le lotte delle scuole resta intangibile.
Ed in questa egli seppe, come nessuno
prima e dopo di lui, cambiare di stile a seconda
del soggetto. Nell'<i>Idomeneo</i> è palese la
forma classica di Gluck, nel <i>Don Giovanni</i>
il romanticismo non nelle esteriorità fantastiche
ma nell'elemento tragico e satanico, nelle
<i>Nozze di Figaro</i> l'opera cosidetta di conversazione,
fine ed arguta, nel <i>Ratto</i> il romantico
misto all'umorismo, in <i>Così fan tutte</i> l'opera
buffa allegra e biricchina, nel <i>Tito</i> di nuovo
l'opera seria classica coll'elemento eroico. Nel
<i>Flauto magico</i> poi egli seppe da un'azione spettacolosa
e destinata ad un teatro di sobborgo,
creare un'opera in cui l'elemento simbolico e
morale predomina ed il genio arriva alle più
grandi altezze. Ad onta di ciò, Mozart non fu
un rivoluzionario ma un riformatore, un eclettico
geniale, che senza trovare forme assolutamente
nuove, alle antiche ed usate ispirò nuova vita.
</p>

<p>
«Il genio tedesco, scrive Wagner, sembra destinato
a cercare presso i suoi vicini quello che
<span class="pagenum" id="Page_288">[288]</span>
non è dato alla sua patria, per poi toglierlo dai
suoi stretti confini e creare qualche cosa di universale.
Mozart creò i suoi capolavori sull'orma
dell'opera italiana senza punto cambiarne la
forma. Eppure quale superiorità sulle opere dei
contemporanei italiani!»
</p>

<p>
Si suol dire che Mozart col <i>Flauto magico</i> fu
il vero creatore dell'opera tedesca e quegli che
diede il colpo di grazia all'opera napolitana.
In realtà però le opere teatrali di Mozart appartengono
ben più all'opera italiana che alla
tedesca (15 opere su testo italiano e 5 su tedesco)
(<i>Singspiele</i>) e non solo per la lingua ed
il numero ma ben più per l'intimo carattere
della musica, ciò che è anche naturale se si
pensa che la Germania e l'Austria del Settecento
erano in riguardo del teatro musicale
vere provincie italiane. Eppure le opere di Mozart
non ebbero in Italia neppure ai suoi tempi
che un successo effimero, molto minore che quelle
del tedesco italianizzato <i>Simone Mayr</i> (1763-1845),
il primo maestro di Donizetti, che fu il
primo che in Italia tentò lo stile della grand'opera
francese e predilesse un'orchestrazione
molto nutrita. Questo minor successo delle opere
di Mozart dipese e dipende dalla povertà di
veri accenti drammatici nei recitativi, nel non
avere l'istinto infallibile dell'effetto, dalla mancanza
di plasticità della forma specialmente
nell'opera seria come pure dal predominio della
forma strofica di canzone breve e succinta, che
è una caratteristica dei musicisti tedeschi del
<span class="pagenum" id="Page_289">[289]</span>
suo tempo. Mozart è senza dubbio più sicuro ed
efficace nell'opera buffa, che s'adattava anche
di più al suo carattere, quantunque anche in
questa egli segue le orme dei nostri maestri italiani
Anfossi, Piccinni e Paisiello, che non si conoscono
che di nome mentre se si studiassero
le loro opere si apprenderebbe che molto di
quello che noi chiamiamo specifico mozartiano
si riduce ad elementi italiani del secolo XVIII.
Comunque ciò sia, Mozart resterà sempre uno
dei più grandi genî musicali d'ogni tempo,
perchè molte delle sue maggiori opere corrispondono
a quell'ideale d'arte ed a quei principî
che pel mutare dei tempi non possono
cambiare e noi ricorreremo sempre a lui come ad
una sorgente di pace serena, alla quale si può
sempre attingere senza che si esaurisca.
</p>

<p>
La musica istrumentale di Mozart forma un
anello di congiunzione fra Haydn e Beethoven.
Le più celebri opere sono le <i>sinfonie</i> in <i>sol minore</i>,
in <i>do maggiore</i> (<i>Iupiter</i>), i sei <i>quartetti</i> dedicati
ad Haydn, il <i>quintetto</i> in <i>sol minore</i>. La
differenza fra Haydn e Mozart si scorge nel
primo e nell'ultimo tempo delle sue opere che
hanno temi molto più cantabili, più lunghi ed
espressivi. Haydn era maestro nel cavare dagli
strumenti sempre nuovi effetti ma in certo
modo non si serviva di loro ma serviva a loro;
i suoi motivi sono molte volte quasi nati dagli
istrumenti stessi e ci interessano principalmente
per l'uso che ne fa l'autore. Mozart si serve invece
degli strumenti per parlare la sua lingua,
<span class="pagenum" id="Page_290">[290]</span>
i suoi motivi sono più espressivi e presentono
già Beethoven. Il confronto fra i quartetti dedicati
ad Haydn con quelli di quest'ultimo anteriori
e posteriori mostra palese questa differenza
ed è toccante il vedere come il vecchio
maestro cerchi nelle ultime opere raggiungere
la profondità e la calda espressione del giovane.
Le sonate per pianoforte, i Trio, ecc., sono con
poche eccezioni (<i>fantasia in do min.</i>, <i>sonata in do
min.</i>) opere d'occasione senza grande importanza
e di valore ineguale. Superiori a queste sono i
<i>Concerti per pianoforte</i> (<i>Re min.</i>, concerto <i>per l'incoronazione</i>,
ecc.), scritti con intenzioni sinfoniche.
</p>

<p>
Delle sue musiche da chiesa vale quanto fu
detto di quelle di Haydn. Da eccettuarsi sono
però l'<i>Ave verum</i>, una <i>Messa</i> ed il grandioso
<i>Requiem</i>, la sua ultima opera che non potè
finire, e che quantunque faccia concessioni allo
stile dell'epoca tendente al drammatico ed al
profano, pure è concepita con grandiosità e serietà
di stile ed è sì ispirata da far dimenticare
ogni principio e tacere ogni obbiezione.
</p>

<p>
Quali opere Mozart ci avrebbe ancor dato, se
gli fosse durata la vita, è impossibile il pensare;
ma che egli avrebbe subìto una trasformazione
quale vediamo poi succedere in Beethoven, è
difficile l'ammetterlo. Mozart è essenzialmente
oggettivo, nè mai dimentica d'essere sopratutto
musicista. Per lui la musica non è un mezzo,
ma scopo e ad essa egli sacrifica ogni intenzione
a lei secondaria. L'idea musicale si presenta
a lui complessa ed imperiosa senza essere
<span class="pagenum" id="Page_291">[291]</span>
semplicemente la traduzione d'un pensiero
o d'un'idea poetica, come quasi sempre succede
in Beethoven. Perciò Mozart, per quanto
il suo genio musicale sia maggiore di quello
di Beethoven, per noi figli dell'epoca moderna,
comincia in molte delle sue opere a sembrare
antiquato, perchè in esse non vi troviamo abbastanza
riprodotte tutte le sensazioni, gli affetti,
le passioni nostre.
</p>

<p>
Con <i>Beethoven</i> comincia un'altra epoca che
per noi è la più importante. La musica del secolo
decimonono porta l'impronta del soggettivismo.
L'umanità ha perduto nelle lotte la serenità
dei tempi passati; l'eterno dolore, (il
<i>Weltschmerz</i> dei filosofi e poeti tedeschi) il pessimismo,
il dubbio che rode, diventano la nota
dominante. Con Beethoven la musica non è più
soltanto un'arte ma diventa l'arte universale;
essa impara ad esprimere tutte quelle sensazioni,
quei pensieri, quelle aspirazioni più intime
che la parola non sa esprimere e definire.
</p>

<p>
Beethoven non è più solamente musicista
come Mozart e specialmente Haydn, ma altresì
pensatore profondo, che dei problemi sociali e
delle nuove idee si occupa e pel quale la Rivoluzione
non è rimasta senza lasciare grande e potente
traccia. Per lui la musica non è soltanto
per sè esistente ma ha un più alto significato
morale e quasi sempre incarna un'idea. Perciò
la maggior parte delle sue composizioni, specialmente
quelle della maturità e le ultime, non
sono soltanto l'espressione d'un sentimento indefinito,
<span class="pagenum" id="Page_292">[292]</span>
ma vere poesie musicali, che specchiano
i diversi pensieri, le fasi di questi, quasi
un'azione in toni. Le sue opere gli vengono ispirate,
come egli scrive, «da impressioni che il
poeta traduce in parole ed egli in toni che si
accavallano, sgorgano potenti e disordinati fin
che si ordinano nella sua mente». Perciò alcune
sue opere hanno un carattere programmatico
palese (<i>Egmont</i>, <i>Coriolano</i>, <i>Leonora</i>, <i>sinfonia pastorale</i>,
ecc.) ed altre e son le più numerose un
programma latente. Egli dopo le incertezze naturali
e necessarie della gioventù, scuote ogni
influsso e la sua individualità domina sovrana.
Egli è forse meno musicista di Haydn e di
Mozart, ma li sorpassa ambidue nell'idealità,
perchè egli emancipa la musica da ogni formalismo
e sacrifica tutto all'idea. Questa tendenza
al liberarsi dalla materia viene poi sempre più
accentuandosi, quanto più la sordità lo distacca
dal mondo esterno ed essa arriva in alcune delle
sue ultime opere alla morbosità. Allora egli,
attraverso lotte e contrasti, giunge all'assoluta
contemplazione immateriale, in cui tacciono le
cure e gli affanni ed il sentimento della suprema
conciliazione addolcisce le miserie della vita.
La serietà è il suo carattere dominante, ma anche
essa può, bensì fugacemente, cambiarsi in gioia
quasi bacchica, come nella <i>IX Sinfonia</i>. Egli
non ha la naturale ilarità di Haydn, nè l'olimpica
oggettività di Mozart, ma vede il suo
ideale nell'esposizione dei contrasti della vita,
nella lotta dei diversi affetti.
</p>

<p>
<span class="pagenum" id="Page_293">[293]</span>
</p>

<p>
Beethoven, come in genere i tedeschi, non
fu un rivoluzionario ma un gran riformatore.
Egli accetta tutte le conquiste del passato e
continua l'edifizio sulle stesse basi; ma egli
centuplica la forza espressiva non limitandola
alle parti principali ma allargandola anche al
resto che assume ben altra importanza di prima.
Senza rompere od abbandonar di progetto le
forme antiche, come altri fece dopo di lui,
egli le trasforma grado grado mantenendo le
linee originarie ed i principî cardinali. Ciò egli
raggiunge fra altro cambiando l'elemento figurativo
e melismatico, che prima non era che
gioco di suoni, in elemento melodico ed espressivo
a somiglianza della parola cantata ma con
maggiore intensità, perchè egli poteva coi suoni
esprimere anche quello che la mente concepisce
e l'animo sente ma la bocca non sa esprimere
a parole. I fascicoli che contengono gli
schizzi musicali ci palesano il segreto della
generazione delle sue opere. Ad onta dell'assoluta
padronanza dei mezzi noi vediamo lottare
il genio colla materia per costringerla ad ubbidirgli.
Sono continui cambiamenti e pentimenti,
lavori di lima paziente ed instancabile.
Ma da tutto questo lavorio sorte alla fine l'opera
completa che nulla palesa della dolorosa
creazione. Ad onta di ciò studiando specialmente
le ultime opere ci accorgiamo che il contenuto
quasi trabocca dalla forma usata e spesso
mal vi si adatta, quantunque il maestro tenti
continuamente di ampliarla e modificarla. E ciò
<span class="pagenum" id="Page_294">[294]</span>
è naturale se si pensa che le sue melodie avevano
ormai ben altro significato che quello puramente
musicale e che egli creandole non pensava
soltanto alla possibilità di sviluppi e lavori
tematici.
</p>

<p>
<i>Ludwig van Beethoven</i> vide la luce ai 17 Dicembre
1770 a Bonn dove suo padre, d'origine
olandese, era addetto alla cappella di quella
città. Anch'egli fu un talento precoce e nel 1785
poteva ormai assumere le funzioni d'organista
e suonare in orchestra. Nel 1793 andò a Vienna,
che scelse dipoi a sua stabile dimora e dove
trovò tosto nell'arciduca Rodolfo, nel principe
Lichnowski e in Van Swieten potenti Mecenati.
Continua i suoi studi un po' con Haydn, Schenk
e specialmente con Albrèchtsberger e pubblica
nel 1795 la prima sua opera, i tre <i>Trio</i>, fra cui
il celebre in <i>do minore</i>, che ormai segna una
nuova orma nella storia dell'arte. Il periodo seguente
fu fecondo di nuove opere, fra le quali
i 6 Quartetti d'arco (op. 18), i terzetti pure
per archi, molte sonate per piano, le due prime
sinfonie, il delizioso settimino (op. 20), ecc. Nel
1802 comincia a mostrarsi la malattia della sordità,
che venne poi sempre crescendo ed amareggiandogli
l'esistenza e fu in quell'anno che
egli scrisse il suo testamento, quello scritto che
mostra la grandezza del carattere di Beethoven.
Seguono la <i>Sinfonia eroica</i> colla <i>Marcia funebre</i>
(1802), la <i>Pastorale</i>, la sua unica opera drammatica,
il <i>Fidelio</i> (1805), che ebbe alla prima
esecuzione poco successo e che, ad onta di
<span class="pagenum" id="Page_295">[295]</span>
grandi bellezze, mostra che a Beethoven mancava
l'istinto drammatico teatrale, la <i>Sinfonia</i>
in <i>do minore</i> (1808), forse il suo capolavoro, in
cui la sua potenza di creare da un tema insignificante
un vero poema è piuttosto unica che
meravigliosa.
</p>

<p>
L'influsso della sua incurabile malattia venne
in seguito sempre più accentuandosi nelle sue
opere posteriori, che per quanto geniali non
vanno esenti da bizzarrie ed oscurità e che
quasi fin oggi, mentre da molti sono proclamate
quale l'espressione più alta del genio di
Beethoven, subirono le critiche più disparate.
Esse sono piuttosto l'espressione individuale
di un uomo condannato all'isolamento che il
frutto di idee riformatorie. Perciò sembra inutile
il tentativo di volerle considerare come
l'Evangelo della musica futura, perchè la loro
concezione è troppo personale. A queste appartengono
la <i>Messa in re</i> (1816-1823), la <i>nona
Sinfonia</i> con coro e soli (1822), gli ultimi <i>Quartetti</i>
e le ultime <i>Sonate</i> per pianoforte (1824-1826)
che assieme alle potenti <i>Variazioni</i> su
un tema di Diabelli sembrano scritte più per chi
le comprende cogli occhi che per chi le vuole
eseguire.
</p>

<p>
Beethoven morì ai 27 Marzo 1827 di idrope.
</p>

<p>
La <i>Messa in re</i> non è da considerarsi dal punto
di vista della musica da chiesa, ma è piuttosto
l'espressione individuale dell'anima di Beethoven,
della sua religione. Il testo della Messa
perde il suo significato oggettivo e liturgico per
<span class="pagenum" id="Page_296">[296]</span>
esprimere le idee dell'autore. Essa è quasi la
preghiera, il grido di dolore di un uomo moderno,
che aspira alla Divinità dalle miserie
della terra, non l'espressione della quieta e fiduciosa
devozione d'un credente.
</p>

<p>
La <i>Nona Sinfonia</i> è una delle più grandiose
composizioni istrumentali della nostra epoca
ed ancora la maggiore. In essa specchiasi quasi
la vita di Beethoven nella descrizione delle lotte
contro la sorte (1º <i>tempo</i>), dell'abbandonarsi
alla gioia sfrenata per dimenticare (<i>scherzo</i>),
della contemplazione ed ispirazione dell'ideale
(<i>andante</i>) e della suprema conciliazione degli
elementi lottanti in un inno di gioia e di giubilo
all'umanità (<i>finale</i>).
</p>

<p>
Mentre le prime opere palesano l'influsso di
Haydn e Mozart, questo va presto perdendosi
nelle seguenti, che portano marcata l'impronta
personale dell'autore. La forma della sinfonia
s'allarga e diventa più significante, al minuetto
vien di solito sostituito lo <i>scherzo</i>, che perde
quasi intieramente il carattere di danza per
esprimere un umorismo che può arrivare fino
al tragico; il <i>finale</i>, prima nella forma di <i>rondò</i>,
diventa alle volte la parte più importante dell'opera
(p. es. nella sinfonia in <i>do minore</i> e
nella <i>Nona</i>). I temi apparentemente più insignificanti
assumono nello sviluppo tematico e nelle
trasformazioni importanza e varietà grandissima.
Dove si palesa meglio la profondità dell'anima
di Beethoven è però negli Adagi, che nessuno
seppe più eguagliare.
</p>

<p>
<span class="pagenum" id="Page_297">[297]</span>
</p>

<p>
Ma la grandezza del genio di Beethoven non
si palesa soltanto nella sinfonia. Le sue sonate
per pianoforte, fra cui le più note sono la <i>patetica</i>,
la <i>sonata au clair de lune</i>, quella in <i>la
bem.</i> colla marcia funebre, la <i>Waldsteinsonate</i>
formano come i preludî e le fughe di Bach,
uno dei capisaldi del repertorio pianistico e
sono una collana di fulgide perle. Fra le <i>ouvertures</i>,
quelle per l'<i>Egmont</i> di Goethe, per il
<i>Coriolano</i>, la grande <i>ouverture N. 3 Leonora</i>, ci
ammaliano colla grandiosità delle linee ed il
colorito. Dei suoi 17 Quartetti, i primi sei,
quelli dedicati a Rassumowsky, quello in <i>do
diesis minore</i>, rimarranno esempi imperituri di
ispirazione, euritmia e sviluppo tematico.
</p>

<p>
Beethoven fu un grande infelice. Le circostanze
ed il suo carattere lo resero tale. La
malattia incurabile della sordità gli tolse ogni
speranza quando il suo nome era grande e l'avvenire
gli sorrideva. La suprema sventura che
possa toccare ad un musicista, l'esser privato
dell'udito, non fu risparmiata a lui, il re dei
suoni. Egli ne rimase annientato ed un'amarezza
infinita l'oppresse. Amori infelici, discordie
famigliari finirono per renderlo iracondo,
impaziente e distaccarlo dal mondo. Egli conobbe
il suo genio e seppe farlo valere senza
protervia ma con dignità ed energia, non stimandosi
da meno dei grandi della terra ed innalzando
la dignità dell'artista.
</p>

<p>
È difficile il pensare quale indirizzo avrebbe
preso la musica senza Beethoven. Oggi tanti
<span class="pagenum" id="Page_298">[298]</span>
anni dopo la sua morte, le sue opere sono ancora
il prototipo della musica istrumentale. I
suoi successori non hanno saputo trovare che
qualche nuovo effetto d'orchestrazione, qualche
cambiamento di forma ma null'altro di nuovo
che non sia o palese od almeno accennato nelle
sue opere. Ai suoi quartetti, alle sue sinfonie
noi non sappiamo metter a paro nessun'opera,
meno poi una che le superi. Egli è ancor oggi
il modello insuperabile, a cui tutti ricorrono, il
maestro dei maestri.
</p>

<p>
Wagner paragona Beethoven a Tiresia il cieco
veggente. Egli guarda coll'occhio della mente
ed ascolta le infinite e recondite armonie che
risuonano nel suo animo. Il mondo esterno non
gli sa più dir nulla.
</p>

<div class="blockquote">
<p class="title">
LETTERATURA
</p>

<p>
Brenet M. — <i>Histoire de la symphonie depuis ses origines
jusqu'à Beethoven</i>, Paris.
</p>

<p>
Brenet M. — <i>Haydn</i>, Paris, 1909.
</p>

<p>
C. F. Pohl — <i>Josef Haydn</i>, Berlino (incompleto).
</p>

<p>
G. Carpani — <i>Le Haydine</i>, Padova, 1823.
</p>

<p>
L. Reissmann — <i>I. Haydn</i>, Berlino, 1879.
</p>

<p>
L. Schmidt — <i>I. Haydn</i>, Berlino, Harmonie, 1889.
</p>

<p>
O. Iahn — <i>W. A. Mozart</i>, 3ª ediz., 1891.
</p>

<p>
A. Fleischer — <i>W. A. Mozart</i>, 1900.
</p>

<p>
Bellaigue — <i>Mozart</i>, Paris.
</p>

<p>
T. de Wyzewa et G. de Saint Foix — <i>Mozart et son oeuvre</i>,
Paris, 1912.
</p>

<p>
Curzon — <i>Mozart</i>, Paris, 1913.
</p>

<p>
E. Dens — <i>Mozart's operas</i>, London, 1913.
</p>

<p>
Schiedemayr L. — <i>Beiträge zur Geschichte der Oper in der
Wende des 18. u. 19. Jahrhundertes</i> (<i>Simon Mayr</i>),
Lipsia, 1907 e 1910.
</p>

<p>
<span class="pagenum" id="Page_299">[299]</span>
</p>

<p>
B. A. Marx — <i>L. Beethoven</i>, Berlin, 1901.
</p>

<p>
L. Nohl — <i>Beethovens Leben</i>, 1864.
</p>

<p>
A. W. Thayer — <i>Beethoven</i>, Berlino, 1866-1879, trad. dall'inglese.
</p>

<p>
R. Wagner — <i>Beethoven</i>, 1870.
</p>

<p>
Wasielewsky — <i>Beethoven</i>, 1895.
</p>

<p>
Rolland R. — <i>Vie de Beethoven</i>, Paris, 1907.
</p>

<p>
Bekker P. — <i>Beethoven</i>, Berlino, Schuster und Loeffler, 1912.
</p>

<p>
Chantavoine — <i>Beethoven</i>, Paris, 1907.
</p>
</div>

<div class="chapter">
<h2 id="cap17">CAPITOLO XVII.
<span class="smaller">L'Opera romantica e la grand'Opera francese.</span></h2>
</div>

<p>
Il romanticismo, come nella letteratura, è anche
nella musica di data più remota di quello
che per solito si ammette. Quantunque l'epoca
della musica romantica sia per eccellenza il
principio del secolo XIX, noi troviamo traccie
di essa già in Bach, Mozart ed ancor più in
Beethoven, nè è sempre giusto il separare la
musica d'indirizzo classico da quella influenzata
dal romanticismo. Ogni nazione ne ha più
o meno sentito gli influssi, ma quella che per
natura ed indole gli è più vicina è senza dubbio
la tedesca, in cui il culto della donna, il
sentimentalismo, la predilezione dell'elemento
fantastico delle leggende, l'amore della natura,
dei boschi, dei monti, la vita intima del pensiero
hanno più importanza che per le nazioni
<span class="pagenum" id="Page_300">[300]</span>
romane, a ciò più indifferenti per la somiglianza
ed affinità coi popoli classici dell'antichità portati
all'oggettivismo.
</p>

<p>
Il romanticismo del principio del secolo
scorso non era in origine che il desiderio di ritornare
al sentimento della natura e di abbandonare
il convenzionalismo della coltura pseudo-classica
del settecento più superficiale che
profonda. E se tutta la letteratura se ne risentì,
ancor più ne fu influenzata la musica giacchè
essa era più adatta a seguire le nuove idee per
la possibilità di conciliare meglio della poesia
il contrasto fra il mondo reale ed il fantastico.
La caratteristica del romanticismo letterario
sta nell'aspirazione allo straordinario, (Novalis
definisce per romantico ciò che sorprende),
nella predilezione per l'elemento popolare e
nella guerra alle forme e pastoje classiche. Gli
elementi del Romanticismo musicale sono analogamente
da cercarsi nell'armonia, istrumentazione
e nella pittura musicale, insomma essi
sono più di natura esteriore che interna. E. T.
Hoffmann († 1822) poeta e musicista, l'autore
delle novelle fantastiche e il creatore della figura
strana del Kapellmeister Kreisler, forma
l'anello di congiunzione fra il romanticismo
letterario ed il musicale.
</p>

<p>
Il romanticismo musicale ebbe la sua espressione
tanto nella musica drammatica che nella
lirica. Della prima sono rappresentanti <i>Weber</i>
e <i>Spohr</i>, della seconda <i>Schubert</i>, <i>Mendelssohn</i> e
<i>Schumann</i>.
</p>

<p>
<span class="pagenum" id="Page_301">[301]</span>
</p>

<p>
<i>Weber</i> non fu una vera natura drammatica,
ma ebbe squisito sentimento del colorito locale
e seppe parlare al cuore della sua nazione colla
semplicità toccante delle sue melodie ispirate,
coi suoi quadri della natura che c'introducono
nelle oscure e paurose selve, nelle tranquille
case di campagna, perdute in mezzo al verde,
colle sue evocazioni dei secoli cavallereschi,
colle sue fantasmagorie di gnomi. Il successo
del <i>Freischütz</i> deriva in special modo dall'aver
Weber saputo innestare alla sua musica la canzone
popolare tedesca ed averla idealizzata. Il
popolo, incapace di seguire e comprendere il
genio di Beethoven e d'altro canto estraneo all'opera
seria che trattava soggetti a lui ignoti,
trovò sè stesso e le sue canzoni nel <i>Freischütz</i>,
che somiglia ad una grande ballata popolare,
ed alcune melodie di quella fortunata opera divennero
patrimonio della nazione. Nell'<i>Euriante</i>
Weber tentò di conciliare i due elementi disparati
della melodia assoluta e della vera espressione
drammatica continuata, ma il tentativo
non riuscì, perchè la conciliazione era impossibile.
La potenza drammatica talvolta gli manca,
ma egli ci risarcisce con mille geniali particolari,
che egli deve specialmente alla sua grande
arte d'istrumentare, nuova e caratteristica, all'uso
tutto speciale degli istrumenti a fiato, specialmente
di quelli di legno nelle note basse.
Grande poi è la sua facoltà di descrivere l'elemento
satanico, appunto perchè esso appartiene
al descrittivo, in cui Weber era vero maestro.
<span class="pagenum" id="Page_302">[302]</span>
Da ciò deriva il grande successo del <i>Freischütz</i>
ed il minore dell'<i>Oberon</i> e dell'<i>Euriante</i>, la sua
opera prediletta, nella quale si palesa la mancanza
di sentimento drammatico ad onta della
grandiosità e dello studio maggiore.
</p>

<p>
Abbiamo già detto che si suol chiamare Mozart
il creatore dell'opera tedesca. Ma ben più a diritto
si può ascrivere questo onore a Weber,
perchè fu veramente egli che col <i>Freischütz</i>
creò l'opera nazionale, che abbandonò i libretti
di soggetto classico e vi sostituì azioni di carattere
nordico e prettamente romantico, adattandovi
una musica affine al soggetto che sa
essere or rude or colorita or somigliante a
quella delle canzoni popolari tedesche.
</p>

<p>
Weber è in certo riguardo anche il padre
della nostra musica, perchè la sua ha ormai
una grandissima differenza con quella dei classici.
Egli ha perciò esercitato un influsso stragrande
ed il dramma di Wagner è già presentito
nell'<i>Euriante</i> come anche le sue opere per
pianoforte precorrono quelle di Schumann e
Chopin.
</p>

<p>
<i>Carlo Maria de Weber</i> ebbe vita avventurosa.
Nato ai 18 dicembre 1786 a Eutin nel Holstein
di padre appartenente a famiglia nobile, ufficiale,
uomo di affari, musicista, direttore di teatro,
inventore, dovette menar vita nomade da
una città all'altra nè potè compire un corso regolare
di studî musicali. Dapprima scolaro di
Michele Haydn a Salisburgo, compose più opere
anche per il teatro. Studiò poi col celebre abate
<span class="pagenum" id="Page_303">[303]</span>
Vogler e divenne a diciotto anni direttore
del Teatro di Breslavia. Cambiò dimora e carriera
per seguire quale segretario il Principe
di Württemberg; ritornò scolaro di Vogler a
Darmstadt e collega di Meyerbeer al quale fu
legato da sincera amicizia. Dopo un breve soggiorno
a Berlino, dove si distingue come virtuoso
di pianoforte e compone parecchi pezzi
per questo istrumento, fra i quali il celebre
<i>pezzo di Concerto</i> in <i>fa minore</i> e l'<i>Invitation à
la danse</i>, va a Praga nel 1813, e poi nel 1816 a
Dresda come direttore. Nel 1821 si eseguisce a
Berlino il <i>Freischütz</i> con immenso successo, e
la <i>Preciosa</i>, cui fece seguito nel 1823, a Vienna,
l'<i>Euriante</i>. Nel 1826 si recò a Londra per farvi
eseguire l'<i>Oberon</i>, dove ammalò e morì ai 5
Giugno dello stesso anno, lontano dai suoi cari.
Nel 1844 le spoglie di Weber furono trasportate
a Dresda ed accolte da Riccardo Wagner.
</p>

<p>
Molto di quello che scrisse Weber è ad eccezione
del <i>Freischütz</i> destinato all'oblio. Ma certo
resisteranno alle ingiurie del tempo le <i>Ouvertures</i>
del <i>Freischütz</i>, <i>Oberon</i>, <i>Euriante</i>, splendide
costruzioni musicali senza pedanteria di forma,
veri riassunti dell'opera che segue.
</p>

<p>
Weber senza raggiungere la perfezione, le si
avvicina per la serietà ed idealità dei suoi propositi.
Il popolo tedesco, che egli tanto amò,
lo considera tuttora come il suo prediletto ed
il <i>Freischütz</i> è ancor oggi l'opera più popolare
del repertorio tedesco. «Mai è vissuto un musicista
più tedesco di te! Dovunque ti portò il
<span class="pagenum" id="Page_304">[304]</span>
tuo genio, esso rimase in ogni regione della fantasia
legato con tutte le sue più intime fibre al
cuore tedesco, col quale egli rideva e piangeva
come un fanciullo che ascolta le fiabe e leggende
della sua patria». (Dall'orazione funebre di
Riccardo Wagner).
</p>

<p>
Il secondo di coloro che nella musica, e specialmente
nel dramma, seguirono il romanticismo
è <i>Luigi Spohr</i>, nato a Seesen presso Brunswick
nel 1784, morto nel 1859 a Cassel. Questo
maestro, compositore di gran vaglia in ogni
ramo della musica, dall'opera drammatica, la
sinfonia e l'oratorio fino agli studî elementari
per violino, è caduto oggi in dimenticanza ed
in lui si stima piuttosto il celebre virtuoso e
pedagogo che il compositore drammatico. Eppure
il suo <i>Faust</i> e la sua <i>Iessonda</i>, opere che
non sparirono mai dal repertorio contengono
bellezze di primo ordine. Spohr tende all'elegiaco
ed al sentimentale; egli è essenzialmente
soggettivo e la sua musica porta un'impronta
tutta personale che finisce col divenir monotona
perchè priva di forza e maschiezza. Nella
sinfonia egli fu un precursore della musica programmatica
moderna, quantunque in lui essa
non scenda mai a farsi pedissequa interprete
della parola e dell'azione. La sua musica da
camera, i suoi quartetti, gli ottetti, ecc., appartengono
ai migliori dell'epoca posteriore alla
classica quantunque la forma ne sia molte volte
antiquata e convenzionale. Le sue composizioni
per violino, i suoi concerti, duetti, ecc., appartengono
<span class="pagenum" id="Page_305">[305]</span>
alle più note ed utili opere per questo
istrumento. Come virtuoso egli fu caposcuola
e fece celebri allievi.
</p>

<p>
Alla scuola romantica appartiene pure <i>Enrico
Marschner</i> (1795-1861) autore del <i>Vampiro</i>, del
<i>Hans Heiling</i> e del <i>Templario</i>, opere di un certo
vigore, potenza drammatica e caratteristica.
Marschner dipende da Weber, che supera nel
comico e nel gioviale, senza però raggiungere
la purezza e la semplicità d'ispirazione del suo
modello nelle parti liriche.
</p>

<p>
L'opera romantica per eccellenza come la
concepirono e Weber e Marschner venne presto
a decadere ed una delle ultime del vecchio
stile fu la <i>Genoveffa</i> di Schumann. I musicisti
tedeschi posteriori che si dedicarono all'opera
ad eccezione di Riccardo Wagner e la sua
scuola si contentarono di scrivere delle opere
senza speciali tendenze e propria fisonomia,
servendosi delle vecchie formole a quella stessa
guisa che in Italia si scrivevano da maestri di
secondo e terzo rango opere destinate ad effimeri
successi, tanto per contentare il pubblico,
sempre avido di novità. Gli influssi che essi
subiscono sono i più vari. Quelli a noi più vicini
imitarono per quel tanto che sanno e possono
Verdi, Gounod ed altri e poi Wagner ma
non nell'idealità della sua musica ma nella maniera
esteriore e specialmente nell'uso dell'orchestra.
Alcune di queste opere hanno però saputo
resistere al tempo per le loro doti specifiche
musicali e sarebbe ingiusto il non voler
<span class="pagenum" id="Page_306">[306]</span>
riconoscere ai loro autori delle buone e felici
disposizioni per il teatro. Le più note della
metà del secolo scorso sono <i>Il campo di Granada</i>
di <i>Corradino Kreutzer</i> (1780-1840) <i>Marta</i> e
<i>Stradella</i> di <i>Fed. Flotow</i> (1812-1883) e specialmente
le opere comiche di <i>Alberto Lortzing</i>
(1801-1851), (<i>Czar e falegname</i> — <i>Ondina</i> — <i>l'Armaiuolo</i>,
ecc.) e le <i>Allegre comari di Windsor</i>
di <i>Ottone Nicolai</i> (1810-1840), che le supera tutte
per ispirazione, eleganza e freschezza. Uno dei
pochi autori moderni tedeschi che seppero sottrarsi
all'influsso prepotente di Wagner fu <i>Carlo
Goldmark</i> (1830-1914) l'autore della fortunata
<i>Regina di Saba</i> (1875) ed altre opere colle quali
però egli non seppe più raggiungere il successo
della prima, ricca di melodia calda e sensuale
in una veste orchestrale smagliante, perchè egli
fu un eclettico, che tenne fermo alle antiche
forme e che quantunque subì l'influenza di
Wagner, non ne imitò che qualche elemento
della sua lingua musicale senza comprendere
veramente l'importanza della sua riforma.
</p>

<hr class="tbs" />

<p>
Mentre in Germania si pugnava accanitamente
pro e contro il Wagnerismo nasceva quasi per
necessità di contrasti l'<i>operetta tedesca</i>. L'idea
non era originale, perchè la Francia ne aveva
già dato prima l'esempio. Ma l'operetta tedesca
divenne tutt'altra cosa della francese, perchè
la sua base musicale è la danza e non il couplet
e la parodia delle forme dell'opera. E come
la patria delle danze moderne od almeno il
<span class="pagenum" id="Page_307">[307]</span>
terreno dove esse assunsero forme artistiche
fu Vienna (<i>Giuseppe Lanner</i> (1801-1843), <i>Giovanni
Strauss</i> (1804-1849)), così furono i maestri
tedeschi che si distinsero nell'operetta (<i>Giovanni
Strauss</i> figlio (1825-1899) — <i>Francesco
Suppè</i> (1820-1895) — <i>Carlo Millöcker</i> (1842-1899) — <i>Rod.
Genée</i>, <i>Zeller</i>, ecc.). Ma ormai la parabola
dell'operetta è giunta ben in basso ed i nuovi
prodotti (<i>Lehàr</i>, <i>Oscar Strauss</i>, <i>Ziehrer</i>, <i>Fall</i>, ecc.)
ad onta degli incomprensibili successi sono
opere di meschinissimo valore artistico e non
vivono che di motti salaci o di allusioni politiche,
avvicendandosi in essa la sentimentalità
di cattivo gusto col libertinaggio, le romanze
patetiche con quelle da trivio, le pose drammatiche
con quelle grottesche ed acrobatiche.
</p>

<p>
Quasi contemporanea dell'opera romantica
tedesca è la <i>grand-opéra</i> francese di <i>Auber</i>,
<i>Rossini</i> e <i>Meyerbeer</i>. Come la prima anch'essa
è figlia del suo tempo, e quantunque nata all'epoca
della Ristorazione, essa preludia ai
tempi che si preparavano, alle nuove idee che
dovevano produrre la Rivoluzione di Luglio
(1830).
</p>

<p>
La grande opera nacque in Francia, non perchè
essa fosse l'opera nazionale, ma perchè Parigi
era un centro internazionale, al quale s'indirizzavano
i maestri d'ogni nazione. Così noi
vediamo il fiorentino Lulli fondare l'opera classica
francese, Cherubini e Spontini l'opera dell'epoca
della rivoluzione dell'impero, Rossini
e Meyerbeer la grande opera francese, giacchè
<span class="pagenum" id="Page_308">[308]</span>
Auber, quantunque il primo della triade, risente
gli influssi di Rossini e di Weber. La
grande opera si distingueva dall'antecedente
più negli elementi esteriori che nell'intrinseco.
Il soggetto abbandona la mitologia ed il classicismo
ed è di solito storico, l'importanza principale
si concentra nella situazione, nei grandiosi
quadri, nelle descrizioni, nel mettere in
moto grandi masse, in una parola nell'effetto
raggiunto col lusso d'una musica brillante, delle
decorazioni, del ballo. La grandezza ed idealità
inerenti alla <i>Muta</i> di Auber ed al <i>Tell</i> di Rossini
vanno sempre più perdendosi in Meyerbeer,
che manca di sincerità e d'unità di stile
e sacrifica ogni cosa all'effetto.
</p>

<p>
Il primo a scendere nel nuovo agone fu <i>Daniele
Auber</i> (nato a Caen nel 1782, morto a Parigi
nel 1871). Dapprima destinato alla mercatura,
si dedicò in seguito alla musica, che studiò
con Boieldieu e Cherubini. Quantunque il
suo genio lo portasse all'opera comica, nella
quale ci lasciò veri modelli del genere come il
suo <i>Muratore e fabbro</i> (1825), <i>Fra Diavolo</i> (1830),
<i>Domino nero</i> (1837), <i>i Diamanti della corona</i>
(1841), <i>la parte del Diavolo</i>, ecc., lo spirito di
libertà, che nei primi lustri del secolo si faceva
sentire, non rimase senza influsso sul suo
animo facilmente impressionabile ed egli gli
diede la più faconda espressione nella sua
<i>Muta di Portici</i> (1828), la cui altezza e genialità
egli non seppe più raggiungere. In esse sono
la franchezza e spontaneità dell'ispirazione, la
<span class="pagenum" id="Page_309">[309]</span>
passione, l'ardire del declamare ampio che ci
attraggono. Magistrale poi ne è il colorito locale
quasi pari a quello del <i>Tell</i>. La <i>Muta</i> appartiene
ad un nuovo stile che potrebbesi giudicare
nato dal connubio dell'opera nazionale
francese col genio rossiniano. Ma se Auber seppe
apprendere da Rossini, egli non perdette l'impronta
nazionale, che anzi conservò evidentissima
anche in questa opera, unica che scrisse
del genere. Eppure la <i>Muta</i> non è oggi più
«calda sino a bruciare», come la dice Wagner
ed essa si sostiene più per i ritmi piccanti,
le scene di colorito nazionale e le danze che
la passione dei suoi canti ed è perciò che il
<i>Fra Diavolo</i> sopravviverà senza dubbio alla <i>Muta</i>
come il <i>Barbiere</i> al <i>Guglielmo Tell</i>, perchè i
maggiori meriti di Auber si trovano nelle sue
opere comiche, nelle quali egli sviluppa i suoi
pregi, quali la suprema grazia, la facilità e
varietà ritmica, la accuratezza della forma aristocratica,
e non ultimo fra questi l'aver saputo
togliere alla forma stereotipa della canzone
francese la durezza e rigidezza. A lui, che
fu per molti anni direttore del Conservatorio
di Parigi, la sua nazione deve senza dubbio
gran parte della sua supremazia nell'opera
comica.
</p>

<p>
Come la <i>Muta di Portici</i> risente l'influenza
di Rossini per quel che riguarda specialmente
la melodia, così il <i>Guglielmo Tell</i> di quest'ultimo,
la seconda opera del nuovo genere (1829),
mostra l'influsso della musica francese non
<span class="pagenum" id="Page_310">[310]</span>
sulla facile melodia italiana, ma nella ritmica,
nella struttura dei pezzi e nell'accuratezza dei
particolari. Il <i>Guglielmo Tell</i> è l'opera d'un genio
che ripete il prodigio di Mozart, d'aver saputo
cioè assimilarsi gli elementi d'ogni scuola
nazionale, amalgamandoli in un tutto essenzialmente
organico senza perdere l'impronta originale.
In essa ammiriamo la spontaneità melodica,
la profondità del sentimento semplice e
vero, la leggiadria ed il colorito locale e la caratteristica.
Perciò il <i>Guglielmo Tell</i> è una di
quelle pochissime opere, come il <i>Don Giovanni</i>,
che cessano d'essere il patrimonio d'una singola
nazione per diventarlo di tutte, perchè
esse raggiungono gli ideali comuni a tutte.
Rossini vi s'era preparato col <i>Mosè</i> rifatto e
l'<i>Assedio di Corinto</i>, che però ad onta dei loro
pregi non possono servire di paragone, per cui
quando comparve il suo <i>Tell</i> la sorpresa pareggiò
l'immenso successo.
</p>

<p>
Chi raccolse il retaggio di Auber e di Rossini
fu di nuovo uno straniero, <i>Giacomo Meyerbeer</i>.
Negli ultimi tempi la moda, che non di rado
anche in fatto di musica esercita i suoi supremi
diritti, lo scelse a capro espiatorio facendogli
scontare quel tanto di lodi iperboliche delle
quali lo aveva prima colmato. Come al solito
la verità sta nel mezzo e se non è giusto il
voler annoverare Meyerbeer fra i più grandi
genî musicali, altrettanto ingiusto è il voler negare
che egli fosse uno dei più fortunati musicisti
drammatici e che molte parti delle sue
<span class="pagenum" id="Page_311">[311]</span>
opere, specialmente degli <i>Ugonotti</i> e del <i>Roberto</i>,
appartengano alle più geniali e potenti
ispirazioni. Il difetto capitale di Meyerbeer è la
mancanza di sincerità artistica. Egli è maestro
dell'effetto raggiunto con ogni mezzo ed a questo
egli sacrifica e verità e naturalezza. Egli
non segue l'impulso interno, ma calcola e specula
quasi sul gusto del suo tempo e gli fa concessioni.
Egli è eclettico fino all'eccesso, ma
non sa come Mozart e Rossini unire gli elementi
disparati delle diverse scuole, sicchè le
sue opere non fanno l'effetto di un'opera organica.
Egli esagera e cerca nascondere l'intima
povertà sorprendendo le masse colla virtuosità
del canto, coi grandiosi finali, con un'azione
spettacolosa. Ma questi suoi difetti principali
non devono renderci ciechi per le sue
grandi doti, quali l'intuizione drammatica, la
ricchezza melodica, la suprema padronanza dei
mezzi e la sua potenza coloritrice nell'orchestra.
Meyerbeer, quantunque caposcuola e prototipo
di molti musicisti posteriori, non è originale
come Rossini, Weber ed altri, nè il suo
stile, per quanto di questo si parli ha un'impronta
speciale e propria, ma esso è piuttosto
l'apparenza d'uno stile sapientemente artificioso.
</p>

<p>
Il motivo per cui la reazione posteriore si
fece strada è del resto più profondo che per
avventura si creda e dipende dagli ideali dell'opera
drammatica moderna del tutto diversi
da quella meyerbeeriana. La prima non li scorge
<span class="pagenum" id="Page_312">[312]</span>
più nei contrasti non motivati, nella grandiosità
delle masse, nè nella ampollosità della frase,
ma nella verità di sentimento e dei caratteri.
Del resto tanto il <i>Tell</i> che le opere di Meyerbeer
appartengono ormai alla storia e per giudicare
adeguatamente è necessario aver riguardo
all'ambiente ed all'epoca dei loro autori.
</p>

<p>
<i>Giacomo Meyerbeer</i> (Jacob Beer) nacque ai
5 settembre 1791 in Berlino da ricca famiglia.
Già nel 1800 egli si distingueva come virtuoso
di pianoforte e dava motivo alle più alte speranze.
Compiti gli studî musicali presso l'abate
Vogler a Darmstadt (1810), si provò con poco
successo sui teatri di Germania. Venuto in Italia,
dove Rossini col suo <i>Tancredi</i> aveva destato
gli entusiasmi del pubblico, si mise ad imitare
con fortuna lo stile di questo, specialmente nel
suo <i>Crociato in Egitto</i>. Dall'Italia passa in Francia
e vi dà il suo <i>Roberto il Diavolo</i> (1831) con
successo inaudito. A questo seguono <i>Gli Ugonotti</i>
(1831), senza dubbio la sua opera più perfetta
ed ispirata, il <i>Profeta</i> (1849), la Dinorah
(1859), e dopo la sua morte (2 maggio 1864)
l'<i>Africana</i> (1865).
</p>

<p>
Gli stessi principî di Meyerbeer segue pure
<i>Giacomo Fromental Halèvy</i> (1799-1862), autore
dell'<i>Ebrea</i>, <i>Guido e Ginevra</i>, <i>Carlo VI</i>, la <i>Valle
d'Andorra</i>, ecc.
</p>

<p>
Invece una nuova nota troviamo nelle migliori
opere di <i>Carlo Gounod</i> (1818-1893) che col
<i>Faust</i> (1859) arrivò alla gloria. Oggi è specialmente
in Germania di moda di parlare con un
<span class="pagenum" id="Page_313">[313]</span>
certo sprezzo di questa opera, che per molti
anni contò fra le più fortunate ed eseguite e
che ancor oggi sa resistere in molte parti agli
oltraggi del tempo. Ma per giudicarla non si
deve confrontare il libretto musicato da Gounod
coll'originale di Goethe ma apprezzare
quello che vi ha di poetico e veramente sentito
nella sua musica, perchè i problemi filosofali
e morali del <i>Faust</i> nulla hanno da fare nell'opera
di Gounod nè egli volle o credette
scioglierli od anche soltanto musicalmente
adombrarli. Gounod non fu certo un grande
genio creatore ma nessuno potrà negare che
egli seppe trovare note commoventi ed ispirate
nell'esprimere l'amore, i misteri e le estasi di
un'anima che ama o soffre.
</p>

<p>
Gounod scrisse più opere, fra le quali contano
come le migliori accanto al <i>Faust</i>, <i>Giulietta
e Romeo</i> (1867) e <i>Mireille</i> (1864) come pure
due oratorî (<i>Redemption</i> e <i>Mors et vita</i>) ed altra
musica da chiesa, le ultime di poco valore.
</p>

<p>
Gounod non fu un innovatore, eppure in
certo riguardo il <i>Faust</i> è molto dissimile dalle
opere dei maestri anteriori e fu per suo mezzo
che in un'epoca in cui fuori di Germania nulla
si sapeva di Wagner, si cominciarono a conoscere
nuove forme ed una lingua, alla quale
erano frammisti alle concessioni usuali pure
dei nuovi elementi. E perciò Gounod ebbe
nella sua patria e fuori molti imitatori.
</p>

<p>
Non veramente uno di questi fu <i>Ambrogio
Thomas</i> (1811-1896), l'autore di <i>Mignon</i>,
<span class="pagenum" id="Page_314">[314]</span>
<i>Amleto</i>, <i>Francesca da Rimini</i>, ecc., talento di secondo
rango senza vera fisonomia ma non privo
di una certa facilità melodica ed eleganza tutta
francese.
</p>

<p>
Superiore ad ambedue in ogni riguardo ci
appare <i>Giorgio Bizet</i> (1838-1875), uno dei maggiori
genî musicali della Francia, spento sul
fior degli anni, quando egli si sentiva ormai
sicuro di arrivare alla gloria. Anch'egli cominciò
coll'imitare Gounod ma per poco, giacchè
il suo stile si palesa già nei <i>Pescatori di
perle</i>, <i>La bella fanciulla di Perth</i> e dopo <i>Djamileh</i>
scrive: «Ho ormai la certezza assoluta
di aver trovato la mia via. Io sono conscio di
ciò che faccio». Bizet è vero, ispirato, originale
e nuovo. Egli scolpisce con pochi tratti
un carattere, ci descrive con alcuni tocchi una
situazione e colla sua stragrande disposizione
all'esotismo ci disegna un ambiente come pochi
lo sanno fare. Le sue due opere capitali sono
la musica per l'<i>Arlesienne</i>, il dramma di Alfonso
Daudet (1872) di grande potenza suggestiva
e profondo sentimento della natura e la
<i>Carmen</i> (1875) un'opera che ammirano i seguaci
di ogni scuola e che sembra imperitura. Bizet
mantenne quasi sempre le antiche forme e forse
in ciò sta uno dei suoi più grandi pregi, di
aver cioè dimostrato che non è punto necessario
rinnegare il passato per fare vera opera
d'arte. Eppure la <i>Carmen</i> e l'<i>Arlesienne</i> non
ebbero in principio alcun successo. Jauré si
domanda in occasione della millesima rappresentazione
<span class="pagenum" id="Page_315">[315]</span>
di <i>Carmen</i> (1904) come fosse possibile
che la musica di Bizet, fatta di eloquenza,
verità, chiarezza, colore, sensibilità ed eleganza
non abbia tosto conquistato il pubblico.
</p>

<p>
Fra i maestri francesi dell'opera comica del
secolo XIX è da rammentare oltre il nominato
Daniele Auber, <i>Fr. Boieldieu</i> (1785-1834) (<i>Giovanni
da Parigi</i>, <i>La Dama bianca</i>, <i>Chaperon
rouge</i>, ecc.), senza dubbio il più geniale di tutti
gli altri, elegante, melodico, spiritoso, con una
vena sentimentale e grande inclinazione alla
canzone popolare e le sue forme.
</p>

<p>
Simili qualità ma in grado molto minore troviamo
in <i>Ferd. Hérold</i> (1791-1833) (<i>Zampa</i>, <i>le
pré aux clercs</i>) e <i>Adolfo Adam</i> (1803-1856) (<i>Postillon
de Lonjumeau</i>, <i>Giralda</i>). Dopo questi l'opera
comica francese comincia a decadere e se
Auber seppe mantenerla ancora per alcun tempo
ad un certo grado di altezza artistica, essa si
avvia verso il Vaudeville e l'operetta dalla
quale però si distinguono in qualche modo le
opere di <i>Aimé Maillard</i> (1816-1871) e <i>Vittorio
Massé</i> (1822-1884).
</p>

<p>
Il padre dell'operetta è <i>Giacomo Offenbach</i>
(1819-1880) musicista dotato di facile melodia
ed abilità tecnica, fecondissimo e satirico. Il suo
campo è quello della satira politica e sociale.
L'ultima opera <i>I racconti di Offenbach</i>, eseguita
dopo la sua morte ci palesò specialmente nell'ultimo
atto di quanto egli sarebbe stato capace
se avesse voluto.
</p>

<p>
I migliori autori di operette francesi sono
<span class="pagenum" id="Page_316">[316]</span>
<i>Florismondo Hervé</i> (1825-1892), <i>Carlo Lecocq</i>
(1832), <i>Roberto Planquette</i> (1840-1903), <i>Ad. Audran</i>
(1832-1901) ed <i>Andrea Messager</i> (1853).
</p>

<p>
Una posizione a parte occupa <i>Leo Delibes</i>
(1836-1891) noto più per la musica elegante e
fine dei balli <i>Coppelia</i> e <i>Silvia</i> che per le sue
opere (<i>Le roi l'a dit</i>, <i>Lakmé</i>, ecc.).
</p>

<div class="blockquote">
<p class="title">
LETTERATURA
</p>

<p>
Servières G. — <i>Weber</i>, Paris, 1906.
</p>

<p>
Barbedette — <i>C. M. Weber: Sa vie et ses oeuvres</i>, Paris.
</p>

<p>
Max M. v. Weber — <i>K. M. von Weber</i>, Lipsia, 1866-68.
</p>

<p>
A. Reissmann — <i>K. M. von Weber</i>, Berlin, 1883.
</p>

<p>
L. Nohl — <i>Weber</i>, Lipsia, Reclam.
</p>

<p>
Gehrmann — <i>Weber</i>, Berlino, Harmonie, 1900.
</p>

<p>
L. Spohr — <i>Selbstbiografie</i>, Cassel, 1860.
</p>

<p>
Schletterer — <i>L. Spohr</i>, Breitkopf u. Härtel, Lipsia.
</p>

<p>
L. Nohl — <i>Spohr</i>, Lipsia, Reclam.
</p>

<p>
Wittman — <i>Marschner</i>, Lipsia, Reclam.
</p>

<p>
Niggli — <i>Giacomo Meyerbeer</i>, Lipsia, 1884.
</p>

<p>
De Curzon — <i>Meyerbeer</i>, Paris, 1910.
</p>

<p>
Dauriac L. — <i>Meyerbeer</i>, Paris, 1913.
</p>

<p>
Blaze de Bury — <i>Meyerbeer</i>, Paris, 1866.
</p>

<p>
Jouvin B. — <i>D. F. E. Aube</i>r, Paris, 1864.
</p>

<p>
Chaherbe C. — <i>Auber</i>, Paris, 1911.
</p>

<p>
Hubert H. — <i>G. Bizet</i>, Paris, 1899.
</p>

<p>
Gatti G. — <i>Giorgio Bizet</i>, Torino, 1914.
</p>

<p>
Bellaigne C. — <i>Gounod</i>, Paris, 1910.
</p>

<p>
P. Hillemacher — <i>Gounod</i>, Paris, Laurens.
</p>
</div>

<div class="chapter">
<p>
<span class="pagenum" id="Page_317">[317]</span>
</p>

<h2 id="cap18">CAPITOLO XVIII.
<span class="smaller">Gioachino Rossini
e l'Opera italiana del secolo XIX.</span></h2>
</div>

<p>
La storia della musica ci insegna quale importanza
ed influsso possa esercitare l'epoca in
cui nacque il musicista sulla sua opera, e non
soltanto per quel che riguarda la parte materiale,
cioè l'arte per sè stessa nei suoi mezzi,
ma anche sulla sostanza dell'opera d'arte stessa.
Il compositore, quando rare volte non precede
col suo genio i tempi, è lo specchio fedele di
questi e gli avvenimenti esteriori politici e l'indirizzo
del pensiero informano il suo sentimento
estetico e le sue idee, dando loro un consimile
obbiettivo.
</p>

<p>
Questa verità indiscutibile la vediamo di
nuovo avverarsi in <i>Rossini</i>. Come Cherubini col
suo <i>Portatore d'acqua</i> esprime le idee di libertà
ed è in quest'opera il musicista della Rivoluzione,
come Spontini incarna l'epoca Napoleonica
imperiale, così Rossini è l'autore dell'epoca
della Ristorazione. I popoli erano stanchi di
guerre, di battaglie, di stragi che gravavano
su loro come un incubo; essi aspiravano alla
pace e agli ozi di questa; i loro orecchi non volevano
più udire canzoni guerriere e bellicose,
ma melodie insinuanti e dolci, che facessero loro
dimenticare gli orrori passati, canzoni che li
<span class="pagenum" id="Page_318">[318]</span>
cullassero nel piacere disusato della quiete,
della vita agiata e pacifica. Rossini era l'uomo
capace di appagare questi desideri. Le sue melodie
fluivano limpide, chiare, ammalianti, nè
avevano altro scopo che quello di piacere per
sè stesse. Esse mancavano alle volte bensì di
verità e forza drammatica, a loro mancava
spesso la caratteristica, ma a tutto ciò supplivano
l'ispirazione e la varietà inesauribile e
con esse le voci dei celebri cantanti del tempo
trovavano ampio campo di farsi ammirare,
perchè il maestro conosceva a fondo il meccanismo
e le prerogative della voce umana. Ed
appunto per ciò, quando i tempi cambiarono
e la campana della rivoluzione di nuovo battè
a stormo, la stella rossiniana tramontò ed il
maestro coll'intuizione del genio presentì i
tempi e nel suo canto del cigno, il celebre <i>Tell</i>,
si librò su più forti e potenti ali.
</p>

<p>
<i>Gioachino Rossini</i> (nato ai 29 febbraio 1792
a Pesaro, morto ai 13 novembre 1868 a Passy
presso Parigi) fu scolaro di Mattei in Bologna.
Le opere di Haydn e Mozart ebbero un grande
influsso sul suo genio, e specialmente da quest'ultimo
egli molto apprese. Dopo alcune opere
buffe di poca importanza, il suo <i>Tancredi</i> (1813)
lo fece d'un tratto celebre e festeggiato. E infatti
quest'opera, per quanto essa a noi appaia
debole ed ineguale, pei suoi tempi segnava un
grande progresso. Per capir ciò basta confrontarla
colle opere dell'epoca. Paesiello e Cimarosa
erano quasi dimenticati e non si eseguivano
<span class="pagenum" id="Page_319">[319]</span>
che opere di forme tradizionali e stereotipe
di <i>Simone Mayr</i>, <i>Ferdinando Paer</i> ed altri
maestri di secondo rango. Le melodie di Rossini
scorrevano più limpide ed ispirate, il recitativo
era più declamato e meno monotono, una
leggiera tinta di malinconia prestava loro maggior
attrazione, i ritmi erano più vari e vivaci,
i pezzi d'assieme come pure l'orchestra, avevano
maggiore importanza ed una sana sensualità
informava tutta l'opera e le dava un che
di giovanile e cavalleresco. Ma il <i>Tancredi</i>
conteneva altresì i difetti dello stile di Rossini,
non però del Rossini del <i>Barbiere</i> e del <i>Tell</i>,
quali la mancanza di caratteristica e verità
drammatica, la discordanza fra testo e musica,
la predilezione della forma per la forma senza
intendimenti alti.
</p>

<p>
Al <i>Tancredi</i> seguirono moltissime opere più o
meno felici, ineguali in valore, ispirate e geniali
in qualche parte, trascurate ed insignificanti in
altre. Fra queste più note sono l'<i>Italiana in Algeri</i>
(1814), <i>Otello</i> (1816), opera che nel terzo
atto contiene le più felici ispirazioni di Rossini
e palesa di quanta verità egli fosse capace; <i>Cenerentola</i>,
<i>Gazza ladra</i>, <i>Semiramide</i>, <i>le Siège de
Corinthe</i>, <i>Mosè</i>, <i>Conte Ory</i>. Ma se in queste
opere è il Rossini tipico che ci si presenta e si
ripete, in una, per non parlare del <i>Tell</i> che sta
da sè, nel <i>Barbiere di Siviglia</i> (Roma, 1816) abbiamo
il capolavoro di getto, l'opera perfetta
indistruttibile e resistente ad ogni cambiar di
gusto, in cui all'eterna freschezza, all'ispirazione,
<span class="pagenum" id="Page_320">[320]</span>
al realismo sano, alla comicità che mai
arriva al grottesco, ed alla festività ilare e gioconda
sono pari la verità e la caratteristica, il
sentimento drammatico, la ricchezza delle tinte
e dei ritmi, dei particolari e la cesellatura del
lavoro. E quando si pensa che quest'opera,
modello del genere, fu scritta in pochissimi
giorni, e che Rossini dopo scritto il <i>Tell</i>, a 37
anni, quando gli altri cominciano, si chiuse in
silenzio, involontariamente devesi domandare
quali capolavori avrebbe potuto il mondo ancora
aspettarsi da simile genio.
</p>

<p>
«Simili uccelli canori come Rossini non ritornano
ad ogni primavera ma soltanto ogni
secolo. Chi può calcolare quanti milioni di cuori
egli ha dilettato da un mezzo secolo sui più
diversi punti della terra? La somma darebbe
un grande popolo di uomini ilari e sorridenti.
Se ai conquistatori ed eroi, che fanno infelici
innumerevoli moltitudini, si elevano monumenti
ed essi si cantano in epopee, cosa meriterebbe
un tale consolatore e spenditore di infinite ore
felici? Sommandole ne risulterebbe un'età dell'oro,
un'epoca saturnicamente bella dell'umanità,
come la sognano i poeti e sopra un simile
popolo e regno della felicità riderebbe perenne
il sole come nell'<i>Ecco ridente</i> in cielo!» Auree
parole del vecchio e fine musicista e critico
Maurizio Hauptmann scritte molti anni fa ma
che valgono anche oggi come allora.
</p>

<p>
Fra le poche opere di Rossini non appartenenti
al teatro è da nominarsi il suo <i>Stabat
<span class="pagenum" id="Page_321">[321]</span>
Mater</i> opera ispirata ma punto scritta per la
chiesa e nello stile ad essa conveniente.
</p>

<p>
L'entusiasmo che destarono ovunque le opere
di Rossini ed il dominio che queste esercitarono
sul repertorio di tutti i teatri, quel dominio
al quale dovevano cedere e Beethoven e
Weber a Vienna, non poterono restare senza
conseguenze, e difatti specialmente e principalmente
in Italia l'opera <i>rossiniana</i> fu il modello
di moltissime opere di altri autori, che del
maestro imitavano lo stile, ma erano lontani dall'averne
il genio.
</p>

<p>
Fra questi contemporanei e posteriori a Rossini
basterà nominare i principali: <i>Saverio Mercadante</i>
(1795-1870) l'autore del <i>Giuramento</i>,
opera piena di pregi, che in un certo significato
precorse il suo tempo; <i>G. Pacini</i> (1796-1867),
il felice autore della <i>Saffo; Generali, Pietro Raimondi</i>,
celebre contrappuntista, emulo degli antichi
fiamminghi nello sciogliere problemi armonici
e contrappuntistici; <i>Nicolò Vaccai</i>, l'autore
della <i>Giulietta e Romeo</i>, ancor oggi non del
tutto dimenticata; i fratelli <i>Luigi</i> e <i>Federico
Ricci</i>, autori dell'opera buffa <i>Crispino e la Comare</i>,
piena di brio e festività comica.
</p>

<p>
Maggiori di tutti questi furono <i>Vincenzo Bellini</i>
e <i>Gaetano Donizetti</i>.
</p>

<p>
<i>Vincenzo Bellini</i> (nato a Catania nel 1801,
morto a Parigi nel 1835, allievo del Conservatorio
di Napoli) scrisse le sue opere in un'epoca
in cui alle speranze della rivoluzione del Luglio
1830 era subentrata la prostrazione dell'insuccesso.
<span class="pagenum" id="Page_322">[322]</span>
La gioventù era caduta in un profondo
abbattimento ed in uno stato di apatia, avendo
veduto svanire i bei sogni di libertà. La letteratura
era dominata dal sentimentalismo, dalla
malinconia e dalla nota elegiaca. La natura delicata
di Bellini vi inclinava per disposizione e
trovava nelle idee del tempo il campo più adattato.
In questo riguardo il suo stile differisce
da quello di Rossini per quanto ne derivi indirettamente.
</p>

<p>
Bellini aveva la vena melodica facile, toccante,
elegiaca; le sue melodie sono spesse volte ispirate
e portano l'impronta del vero genio. Ed
esse, piene di sospiri secreti e di molle abbandono
hanno il fiato lungo, il disegno perfetto,
nè abbisognano di ricche armonie ed accompagnamenti
per mostrarci la loro intima bellezza.
Ma per la nota predominante egli diviene alle
volte monotono, incolore e la sua musica manca
spesso d'energia e di forza. Una volta però
nella <i>Norma</i> (1832) il suo genio salì alle regioni
più alte, un'opera che ad onta di qualche parte
debole, puossi mettere fra i capolavori e che
contiene pagine di grande espressione, di melodia
divina e di verità drammatica. Un gentile
idillio è la <i>Sonnambula</i> (1831), ricchissima di
ispirazione melodica, bella per naturalezza e
semplicità toccante. Nei <i>Puritani</i> (1834), l'ultima
sua opera, il contrasto fra il naturale
dell'autore e le esigenze della grande opera
è evidente, nè egli seppe assimilarsi lo spirito
francese come era riuscito a Rossini nel
<span class="pagenum" id="Page_323">[323]</span>
<i>Guglielmo Tell</i> e più tardi a Donizetti nella
<i>Favorita</i>.
</p>

<p>
Molti musicisti moderni parlano oggi non
sempre con rispetto di Bellini. Ma per quanto
non sia grande la sua sapienza tecnica e molte
volte sia trascurata e povera l'istrumentazione,
è innegabile che egli cercò sempre nelle sue
melodie la verità d'espressione e che egli in
questo riguardo ed in qualche recitativo drammatico
p. e. nella <i>Norma</i> fu quasi un riformatore.
</p>

<p>
Dopo la morte di Bellini fu <i>Gaetano Donizetti</i>
(nato a Bergamo ai 27 Settembre 1797, morto
nel 1848), che colle sue opere dominò per alcuni
anni il repertorio lirico. Egli fu certo un genio
ma incompleto, perchè quantunque dotato di
fantasia ed ispirazione fecondissima, egli non
sa esercitare sulla sua opera i criteri d'una
critica severa. Accanto a pezzi felicissimi, ad
aspirazioni alte e geniali troviamo parti insignificanti
e trascurate sicchè fra tutte le sue
opere quasi nessuna mostra vera unità di stile
e misura delle parti. Il suo stile è per sè eclettico,
senza però che la fusione degli elementi
sia naturale e spontanea. A lui mancarono i
potenti e severi studi, la pazienza e l'accuratezza
dell'artista che scrive per l'arte e non pel mestiere.
Ma tutti questi difetti non possono farci
dimenticare le molteplici doti di Donizetti e
quantunque egli in prima linea non sia che un
discendente di Rossini, pure in certe parti egli
si innalzò alla verità tragica ed espresse con
<span class="pagenum" id="Page_324">[324]</span>
note divine gli affetti umani, come pure ebbe
nelle sue composizioni comiche un'estrema leggiadria
e delicatezza di espressione.
</p>

<p>
Donizetti si provò nello stile serio e comico.
Fra le sue moltissime opere, le più fortunate
sono la <i>Lucia di Lammermoor</i>, <i>Lucrezia Borgia</i>,
l'<i>Elisir d'amore</i>, <i>Don Pasquale</i>, <i>la Figlia del Reggimento</i>,
<i>la Favorita</i>.
</p>

<p>
Le opere di Donizetti vanno ormai scomparendo
dal repertorio ad eccezione di quelle buffe.
In queste egli si mostra un vero genio ed esse
sembrano scritte ieri per l'inesauribile vena melodica,
la freschezza dei ritmi, la naturalezza e
quel fare gioviale tutto proprio dell'opera buffa
italiana. Quantunque tanto l'<i>Elisir</i> che il <i>Don
Pasquale</i> non raggiungano il <i>Barbiere</i>, essi sono
due gioielli ed anche le parti più deboli sono meno
sensibili nell'ambiente modesto che nelle opere
serie. Strano è pure che anche i momenti di
vero lirismo abbiano un carattere di maggior
verità nelle opere comiche che nelle serie. Le
quali ci sembrano oggi monotone e pesanti per
la forma stereotipa, sicchè sentitane una pare
di conoscerle tutte non salvandosi nel mare
magno di accordi di tonica e dominante ed in
mezzo ai ritmi ed accompagnamenti più vieti
che qualche brano di vera ispirazione, qualche
sprazzo di vero genio come nella <i>Lucrezia Borgia</i>
che è forse la migliore per sentimento e forza
drammatica, nella <i>Favorita</i> e qualche altra.
</p>

<p>
L'epoca di Rossini, Bellini e Donizetti è pure
l'epoca dei grandi cantanti. Tutti questi maestri
<span class="pagenum" id="Page_325">[325]</span>
ebbero ad interpreti delle loro opere una coorte
di artisti, il nome dei quali vive ancora, e che
conservava le purissime tradizioni del bel canto
italiano. Era quella l'epoca delle due <i>Grisi</i>, della
<i>Persiani</i>, <i>Alboni</i>, di <i>Paolina Viardot-Garcia</i>, della
<i>Malibran</i>, <i>Pasta</i>, <i>Jenny Lind</i>, <i>Guglielmina
Schroeder-Devrient</i>, d'un <i>Rubini</i>, <i>Lablache</i>, <i>Tamburini</i>,
<i>Roger</i> e <i>Nourrit</i>, sommi artisti come oggi
pur troppo più non si conoscono, sia perchè il
canto non è più oggetto degli studi severi d'una
volta, sia perchè i maestri vennero perdendo
l'arte in sì sommo grado posseduta dai loro antecessori,
di scrivere cioè per la voce umana,
sia perchè le nuove esigenze del canto drammatico
gli abbiano dato un nuovo indirizzo.
</p>

<p>
Ben diversa di quella che toccò a Bellini e
Donizetti fu la missione di <i>Verdi</i> nel campo
dell'opera drammatica. Egli è il rappresentante
di tutte le lotte e crisi per le quali ebbe a passare
l'opera italiana per liberarsi dalle antiche
pastoje del convenzionalismo ed assurgere alla
verità drammatica. Questa progressione si riscontra
in tutte le sue opere dalla prima all'ultima;
ognuna d'esse segna un passo in
avanti, una nuova conquista, finchè egli giunge
nell'<i>Otello</i> e nel <i>Falstaff</i> alla perfezione. La vecchiaia
non ebbe sulla sua opera nessun influsso
nocivo ma sembrò anzi purificare la sua meravigliosa
facoltà inventiva ed affinarla.
</p>

<p>
<i>Giuseppe Verdi</i> (nato a Roncole, presso Busseto
ai 10 Ottobre 1813, morto a Milano ai 27
Gennaio 1901) va annoverato fra i più grandi
<span class="pagenum" id="Page_326">[326]</span>
compositori drammatici d'ogni tempo. Se egli
in gioventù pagò il suo tributo al convenzionalismo
e all'effetto, egli mostrò però fin da principio
una individualità propria, una fisionomia
originale che lo innalza sopra i contemporanei.
Quantunque forse non fornito dalla natura della
ricchezza melodica di Rossini e Donizetti, le sue
melodie hanno un fare franco e largo, una potenza
espressiva e caratteristica, che lo designano
a compositore drammatico per eccellenza.
L'elemento drammatico è perciò la sua dote
principale, ed in questo specialmente il patetico,
il tragico. Le passioni umane più violente,
i contrasti più terribili sono espressi coi mezzi
più potenti e vivi della musica. Essa è allora
calda, palpitante, commovente, alle volte maschia
e fiera, alle volte dolcissima ed elegicamente
lirica. I caratteri dei suoi personaggi si
staccano dal fondo, agiscono e parlano come
veri uomini, non come tipi dell'opera convenzionale.
Per raggiungere quell'alta drammaticità
egli ha bisogno d'una situazione che lo
impressioni nel suo complesso ed egli sa trovare
allora coll'istinto e la sicurezza del genio la
vera nota senza perdersi in inutili particolari ed
analisi come alle volte fa Wagner. Perciò egli
non usa anche nelle ultime opere motivi conduttori
non volendo far studi di carattere di
persone ma farle agire in un ambiente e perchè
tutti i sistemi e teorie gli erano alieni. «Io credo
all'ispirazione, voi altri alla fattura; ammetto
il vostro criterio per discutere ma io voglio
<span class="pagenum" id="Page_327">[327]</span>
l'entusiasmo che a voi manca per sentire e giudicare.
Voglio l'arte in qualunquesiasi manifestazione,
non l'artifizio, il sistema, che voi
preferite».
</p>

<p>
Nelle prime opere l'ispirazione non è sempre
la più scelta e la rappresentazione del sentimento
drammatico arriva persino alla brutalità;
la sua fantasia col progredire del tempo
viene però sempre più purificandosi. Eppure il
Verdi del <i>Nabucco</i>, del <i>Rigoletto</i>, della <i>Traviata</i>
restò sempre fedele al genio nazionale italiano
anche nelle opere posteriori fino all'<i>Otello</i> ed
al <i>Falstaff</i> e sono fole il voler trovare nelle sue
ultime composizioni l'influenza wagneriana.
</p>

<p>
Quantunque il dividere l'opera d'un artista
in periodi separati non abbia alcun valore e
di solito non corrisponda alla verità, pure in
Verdi questa divisione e questo aspirare alla perfezione
sono sensibilissimi e caratteristici, perchè
nessuno potrà mettere in una linea il <i>Nabucco</i>
e l'<i>Ernani</i> col <i>Rigoletto</i> e col <i>Ballo in
maschera</i>, nè queste opere coll'<i>Aida</i> e l'<i>Otello</i>;
quantunque già nelle prime si palesano le principali
qualità dell'autore che sono la forza creativa,
la chiarezza, il senso del positivo e la intuizione
sicura. E, ammirevole e rara cosa,
quando Verdi era giunto al limite della vecchiaia,
egli ci diede l'<i>Otello</i>, e pochi anni dopo
il <i>Falstaff</i>, due capolavori dell'arte drammatica
musicale, che basterebbero ad assicurare la
palma dell'immortalità e la cui importanza
per la musica drammatica italiana è e resterà
<span class="pagenum" id="Page_328">[328]</span>
decisiva, perchè in queste due opere Verdi ha
forse stabilito il modello del dramma lirico e
della commedia musicale moderna più che
Wagner, le cui teorie e principii sono troppo
personali e congiunti al suo genio specifico per
poter essere abbracciati e messi in pratica da
altri. Il pubblico non le ha ancora abbastanza
comprese ma non è lontano il giorno, in cui esse
se non raggiungeranno la popolarità del <i>Trovatore</i>
e <i>Rigoletto</i> saranno almeno giudicate come
meritano.
</p>

<p>
Nell'<i>Otello</i> e nel <i>Falstaff</i> il sentimento e la
verità drammatica dominano supremi; la declamazione
è perfetta, la musica sottolinea l'azione,
l'illustra, la spiega, la completa senza che mai
l'ispirazione melodica ne soffra nè la voce umana
diventi schiava dell'orchestra. Tutti gli spedienti
dell'arte vi sono impiegati senza ostentazione
ma naturalmente, approfittandone per creare
l'opera d'arte complessa e perfetta. La vena
melodica vi scorre spontanea, ricca, inesauribile
senza interrompere il filo dell'azione nè
far alcuna concessione al gusto del pubblico
od ai capricci dei cantanti. I pezzi d'assieme
non vi sono punto esclusi ma usati là dove l'azione
li richiede e dalla grandiosa disposizione
delle parti e dalla perfetta euritmia del tutto
nasce il piacere estetico dell'uditore che ne resta
conquiso. E quanta distanza ed evoluzione
fra l'<i>Aida</i> e l'<i>Otello</i>! Ormai Verdi non si preoccupa
più del teatro ma mira dritto alla meta,
che è la completa compenetrazione del dramma
<span class="pagenum" id="Page_329">[329]</span>
ed allora la sua musica sa o scatenare tutte le
forze prepotenti della natura o descrivere lo
strazio della semplice ed incosciente anima
d'Otello e farlo tacere nell'immensa e paurosa
quiete della morte. Il <i>Falstaff</i> è il retaggio di
un genio alla sua nazione, l'opera più veramente
italiana e pura del maestro, perchè in
essa tutto è perfetto e congruo e vi si aprono
nuovi orizzonti all'arte.
</p>

<p>
La melodia verdiana ha conservato ad onta
del grande processo d'evoluzione per il quale
essa passò sempre la stessa fisionomia. Alcuni
dei suoi tratti caratteristici esterni sono la frequente
ripetizione delle note iniziali del tema,
una certa rudezza di ritmo ed il fare vibrante
ed impulsivo. Essa è di rado sentimentale ma
invece quasi sempre appassionata e drammatica.
Nelle ultime opere la passione si purifica,
perde della sua irruenza ma si approfondisce e
diventa più interna. Per comprendere ciò basta
confrontare qualche duetto delle prime opere
con quello fra Otello e Desdemona del primo
atto, una delle concezioni più delicate ed eteree
non solo di Verdi ma della musica in genere.
</p>

<p>
Il carattere essenziale della musica di Verdi
è la sincerità. Egli è bensì andato alla scuola
di Meyerbeer, ma se da lui ha molto appreso
nell'uso sapiente dei mezzi, egli non ne ha imitati
i difetti, da noi prima menzionati; egli ha
studiato le opere di Wagner, ma esse non
hanno potuto influenzare il suo carattere specifico
italiano. La musica di Verdi ebbe pure
<span class="pagenum" id="Page_330">[330]</span>
un'importanza politica. Egli è il musicista dell'Italia
risorta; le sue ispirazioni espressero più
volte il grido di dolore del popolo oppresso
dalla dominazione straniera; le sue canzoni infiammarono
i giovani cuori ad alte imprese ed
in certo riguardo la sua musica contribuì al
risorgimento nazionale. «Patriotta egli stesso
di fervidi sensi, infuse nelle orchestre tanta
energia che parve desse voce all'anima del popolo
italiano: poco importava che gli proibissero
ora la <i>Battaglia di Legnano</i> ora i <i>Vespri
Siciliani</i> e che gli sconciassero i libretti persino
nei titoli; quanto le Censure ammettevano era
ragione o pretesto a sentire o a manifestare
ciò che nel maestro e negli uditori ferveva ed
era la loro idea continua e suprema» (G. Mazzoni,
l'Ottocento).
</p>

<p>
Sorto dal popolo Verdi è rimasto come egli
stesso scrive «un contadino tagliato giù alla
buona». La sua musica fu prima popolaresca e
perciò egli è il maestro, che il popolo poteva
meglio comprendere. D'Annunzio ebbe una
frase felice, quando egli disse che ci nutrimmo
di lui come del pane e fu nutrimento semplice
ma sano, cresciuto e raccolto dalla zolla materna.
Verdi restò fino all'ultimo fedele ai suoi
ideali, perchè l'evoluzione che subì la mente
di Verdi dopo la lunga pausa di raccoglimento
fra il <i>Requiem</i> (1874) e l'<i>Otello</i>, non cambiò
punto il carattere essenziale della sua melodia
e la maniera di concepire il dramma musicale.
</p>

<p>
È innegabile che nelle opere di Verdi c'è
<span class="pagenum" id="Page_331">[331]</span>
anche della scoria e molta. Ma forse che non
ce n'è nelle opere di Bach, di Mozart e persino
di Beethoven? E non bastano la suprema
bellezza di molti e molti canti, la loro potenza
espressiva, la forza ed irruenza drammatica di
intiere scene per farcela dimenticare?
</p>

<p>
Le sue opere principali sono: <i>Nabucco</i> (1842),
<i>Ernani</i> (1844), <i>Macbeth</i> (1847), <i>Luisa Miller</i>
(1849), <i>Rigoletto</i> (1851), <i>Trovatore</i> (1853), <i>Traviata</i>
(1853), <i>Un Ballo in maschera</i> (1859), <i>La
Forza del destino</i> (1862), <i>Don Carlos</i> (1867),
<i>Aida</i> (1871), <i>Otello</i> (1887) e <i>Falstaff</i> (1893).
</p>

<p>
Fra le poche non dedicate al teatro citeremo
il suo grandioso <i>Requiem</i> (1874), opera potente
per ispirazione, sapienza ed effetto, scritta colla
serietà corrispondente all'argomento, quantunque
per le sue dimensioni e per lo stile non atta
alla chiesa, un <i>quartetto</i> per archi di accuratissima
e sapiente fattura, un <i>Pater noster</i> per coro
ed un'<i>Ave Maria</i> per voce sola e finalmente i
<i>Pezzi sacri</i> (<i>Ave Maria</i>, <i>Le Laudi alla Vergine</i>,
<i>Stabat Mater</i> e <i>Te Deum</i>) (1898).
</p>

<p>
Accanto a questi maestri di primo rango brillarono
per alcun tempo altri autori di opere
per il teatro, alcune delle quali compaiono ancora
quà e là. La loro caratteristica è l'imitazione
dello stile di Bellini, Donizetti ed ancor
più di Verdi e la mancanza d'una nota veramente
personale. A quasi tutti non fa difetto
nè facilità di melodia nè una certa padronanza
dei mezzi elementari dell'effetto ma tutti peccano
di grande superficialità, di mancanza di
<span class="pagenum" id="Page_332">[332]</span>
alti ideali artistici e la loro arte ha l'impronta
palese d'una epoca di vera decadenza.
</p>

<p>
Basterà perciò nominarne alcuni.
</p>

<p>
<i>Lauro Rossi</i> (1812-1885) scrisse dapprima
opere comiche (<i>Il domino nero</i>, <i>La figlia di Figaro</i>,
ecc.) per poi dedicarsi con poco successo
all'opera seria (<i>Contessa di Mons</i>, <i>Cleopatra</i>).
Egli è un vero epigone di poca ispirazione, dotto
ma senza originalità.
</p>

<p>
<i>Antonio Cagnoni</i> (1828-1896) lo supera di gran
lunga per la vena melodica e non gli si può
certo negare vis comica, unita assai felicemente
ad un tenue filo di sentimentalità, che riesce
assai simpatico. <i>Don Bucefalo</i> e specialmente
<i>Papà Martin</i> sono infinitamente superiori a
tante opere comiche moderne.
</p>

<p>
Ad <i>Errico Petrella</i> (1813-1877) mancarono i
forti studi per farne forse un grande maestro.
La sua melodia è alle volte bella ed ispirata,
ed egli ha il vero istinto del teatro e dell'effetto.
Le <i>Precauzioni</i>, la <i>Contessa d'Amalfi</i> e la
<i>Jone</i> hanno delle pagine bellissime degne d'un
grande musicista.
</p>

<p>
<i>Giuseppe Apolloni</i> (1821-1889) scrisse l'<i>Ebreo</i>,
che non è ancora intieramente dimenticato.
</p>

<p>
Altri rappresentanti del genere comico sono
<i>Nicola de Giosa</i> (1820-1885), <i>Sarria</i> (1836-1883)
ed <i>Emilio Usiglio</i> (1841), continuatori dell'antica
scuola napolitana. <i>Le Educande di Sorrento</i> di
quest'ultimo ebbero ai loro tempi molta e meritata
fortuna, mentre le posteriori <i>Donne Curiose</i>
si avvicinano all'operetta con tutti i suoi
<span class="pagenum" id="Page_333">[333]</span>
difetti. <i>De Ferrari</i>, <i>Carlo Pedrotti</i> (1818-1893) e
<i>Luporini</i> ebbero pure qualche successo nell'opera
comica, che ora è in completa decadenza.
</p>

<p>
Fra le opere serie che nei decenni scorsi più
si applaudirono vanno contate: <i>Ruy Blas</i> di
<i>Filippo Marchetti</i> (1831-1902), <i>Dolores</i> di <i>Auteri
Manzocchi</i> (1845) ed i <i>Goti</i> di <i>Gobatti</i> (1852-1914).
Tutti e tre questi autori non mantennero poi
quello che da loro si aspettava ed il successo
non fu che sporadico e dovuto a qualche spunto
felice che si trova nelle loro opere. <i>C. Gomez</i>
(1839-1896) brasiliano di nascita, conobbe pure
l'effimero successo col <i>Guarany</i> e <i>Salvator Rosa</i>.
</p>

<p>
Arte ormai di altri tempi è anche quella di
<i>Amilcare Ponchielli</i> (1834-1884), l'autore della
<i>Gioconda</i>, <i>Promessi sposi</i>, <i>Lituani</i>, <i>Il Figliuol
prodigo</i>, <i>Marion Delorme</i>, quantunque la Gioconda
si eseguisca in Italia ancora spesso e
sempre con successo. Ponchielli è musicista
sicuro ma ben di rado veramente originale. La
sua musica tentenna fra l'imitazione di Verdi
e di Meyerbeer e cerca con ogni mezzo l'effetto.
Ad onta di tutto ciò è però innegabile,
che nella musica di Ponchielli c'è non solo
grande sincerità ma altresì tanto di musicalmente
sano che almeno la Gioconda non sarà
sì presto dimenticata da un pubblico, che non
va tanto pel sottile, benchè altre delle sue opere
siano in certo riguardo più pregevoli.
</p>

<p>
Una posizione eccezionale prende nella musica
italiana moderna il <i>Mefistofele</i> di <i>Arrigo
<span class="pagenum" id="Page_334">[334]</span>
Boito</i> (1842). Rappresentato alla Scala nel 1868
senza alcun successo vi ritornò trionfante alcuni
anni dopo, quando i tempi s'erano cambiati
e la cultura musicale italiana s'era alzata.
Pensando al tempo in cui Boito scrisse la sua
opera, essa ci appare ancor più ammirabile per
l'elevatezza della forma, l'ampiezza della concezione
e l'originalità della musica. Bisogna pensare
che Verdi era all'epoca del Don Carlos e
non aveva ancor scritta l'Aida. La coscienza
che le forme tradizionali non bastavano più
non esisteva ancora o forse soltanto in qualche
anima solitaria ed in realtà si andava avanti
un po' seguendo l'antico andazzo, un po' a
tentoni, senza veramente saper dove. Melodia,
armonia, ritmo, istrumentazione, tutto mostra
in quest'opera un'individualità spiccata sempre
in cerca di nuovi effetti, che si adattino ai suoi
scopi. Boito è un vero poeta non solo nella
poesia ma anche nella musica, che è alle volte
d'una potenza espressiva e drammatica meravigliosa.
E se egli fu uno dei primi a seguire le
teorie wagneriane, seppe però sempre conservare
l'impronta nazionale. Oggi dopo quasi
mezzo secolo il Mefistofele resiste ancora valido
alle ingiurie del tempo se non in tutte le
sue parti almeno nelle principali, perchè quest'opera
che precorse certo i suoi tempi ha il
merito della divinazione, la bellezza giovanile
che fa dimenticare certe ineguaglianze ed ingenuità
ed elementi di arte imperitura (prologo,
morte di Margherita, ecc.).
</p>

<p>
<span class="pagenum" id="Page_335">[335]</span>
</p>

<p>
Dopo il Mefistofele il maestro tacque ed invano
s'attende il suo <i>Nerone</i>. Ma questo silenzio
è senza dubbio di tutt'altra natura di quello di
Rossini e forse è da cercare nella severità dell'autocritica
e nella difficoltà di trovare il perfetto
connubio fra parola e nota e nella profondità
e complessione del pensiero dell'artefice
incontentabile. Nota è la forte ed ispirata
poesia del Nerone e si può essere sicuri, che se
l'autore si deciderà a pubblicarne la musica,
nata senza dubbio dopo lunghe meditazioni e
solo nei momenti di estro, essa sarà degna di
un gran maestro, di un uomo austero e semplice,
che lavorò e lavora sempre senza alcuna preoccupazione
di successo.
</p>

<div class="blockquote">
<p class="title">
LETTERATURA
</p>

<p>
Radiciotti G. — <i>Gioachino Rossini</i>, Genova, 1914.
</p>

<p>
L. Dauriac — <i>Rossini</i>, Paris, 1905, Laurens.
</p>

<p>
Azavedo A. — <i>G. Rossini</i>, Paris, 1864.
</p>

<p>
Carpani — <i>Le Rossiniane</i>, 1824.
</p>

<p>
Cecchi E. — <i>Rossini</i>, Firenze, 1898.
</p>

<p>
Sittard — <i>G. A. Rossini</i>, Lipsia, 1882.
</p>

<p>
Florimo — <i>Bellini, memorie e lettere</i>, 1885, Napoli.
</p>

<p>
Scherillo — <i>Bellini e Belliniana.</i>
</p>

<p>
Pougin A. — <i>Bellini et son oeuvre</i>, 1868.
</p>

<p>
Cicognetti V. — <i>Gaetano Donizetti</i>, 1864.
</p>

<p>
Gabrieli A. — <i>Gaetano Donizetti</i>, Torino, 1904.
</p>

<p>
Clemente — <i>Contributo ad una biografia di G. D.</i>, 1896.
</p>

<p>
G. Roncaglia — <i>G. Verdi e le sue opere</i>, 1911, Napoli.
</p>

<p>
Basevi Abramo — <i>Studio sulle opere di G. Verdi</i>, 1850.
</p>

<p>
Checchi — <i>G. Verdi</i>, 1887.
</p>

<p>
Pougin A. — <i>G. Verdi</i>, 1896.
</p>

<p>
Bellaigne C. — <i>Verdi</i>, Milano, 1913.
</p>

<p>
<span class="pagenum" id="Page_336">[336]</span>
</p>

<p>
A. Soffredini — <i>Le opere di G. Verdi</i>, 1901.
</p>

<p>
Perinello Carlo — <i>Gius. Verdi</i>, 1900, Berlino, Harmonie.
</p>

<p>
Torchi L. — <i>L'opera di Gius. Verdi ed i suoi caratteri principali.</i>
Riv. mus. ital., anno 8º, fase. 2º, 1901.
</p>

<p>
Hanslick E. — <i>Die moderne Oper</i>, Berlino.
</p>
</div>

<div class="chapter">
<h2 id="cap19">CAPITOLO XIX.
<span class="smaller">Francesco Schubert ed i romantici.</span></h2>
</div>

<p>
L'epoca posteriore alla morte di Beethoven è
nella storia della musica istrumentale quella
degli epigoni. Coll'ultima sinfonia di Beethoven
sembrò per molti anni che fosse stata detta
l'ultima parola e ciò anche perchè essa non era
soltanto l'opera di un genio ma anche il prodotto
di un'epoca di alte idee. In realtà però non è la
sinfonia che era esausta, chè essa è anzi ancor
suscettibile di mille trasformazioni come lo dimostra
il fatto stesso della differenza fra le sinfonie
di Haydn e Mozart con quelle di Beethoven,
ma fu piuttosto l'aver considerato l'elemento
formale e non il contenuto della sinfonia
beethoveniana che produsse questo periodo di
sosta. I continuatori si contentano di forme più
modeste e di idee più piccole, miniano, studiano,
lavorano di cesello e cercano di supplire
alla mancante grandezza di concezione coll'intensificare
l'espressione dei singoli motivi e
<span class="pagenum" id="Page_337">[337]</span>
creando la sinfonia che si potrebbe dire di genere.
Ma ai nuovi maestri per quanto di grande
talento e persino di genio mancò in ultima linea
la forza di trovar nuove strade, alle quali Beethoven
aveva accennato e non fu che molti
anni dopo che Wagner e Liszt ebbero il coraggio
di creare nuove forme che s'adattavano
al nuovo contenuto, poco curandosi della logica
formale ma più del pensiero poetico.
</p>

<p>
La patria di questi epigoni fu quasi sempre
la Germania. Il motivo non è soltanto accidentale
od esteriore ma inerente all'indole della
nazione. L'elemento più importante della musica
istrumentale è per eccellenza il romanticismo
come quello che colla idealità dei suoi pensieri
si libra in sfere più alte che la musica drammatica,
ed il romanticismo è pure il carattere
dominante della nazione tedesca differente dai
popoli latini inclinanti all'oggettivismo, all'arte
antica, plastica e reale. Già con Beethoven il
soggettivismo domina sovrano e la fantasia si
libera dalle antiche forme. In lui e nei maestri
posteriori l'arte dell'orchestrazione segue
altre leggi che in Haydn e Mozart; il carattere
dei diversi istrumenti viene impiegato non soltanto
onde ricavare effetti precipualmente musicali
e contrasti di colorito, ma per esprimere
ed individualizzare idee poetiche differenti. Ed
appunto in questo campo, che Beethoven divinava
ed additava con insuperabili esempi, s'aprivano
vasti orizzonti ai maestri posteriori e
da ciò doveva formarsi quello stile sinfonico
<span class="pagenum" id="Page_338">[338]</span>
nazionale e caratteristico che impronta la musica
tedesca istrumentale.
</p>

<p>
Il più geniale, il più ispirato di tutti questi
seguaci di Beethoven fu <i>Francesco Schubert</i>
(1797-1828). Figlio di un modesto maestro di
scuola d'un sobborgo di Vienna, egli ebbe a lottare
durante tutta la sua breve esistenza con
ogni sorta di privazioni nè fu dai contemporanei
compreso e stimato quanto egli meritava.
Ma l'influsso degli avvenimenti non ebbe forza
bastante per far disseccare la fonte inesausta
d'ispirazione di cui egli era dotato, giacchè egli
scriveva le sue opere per bisogno interno della
sua natura. Soltanto i posteri lo compresero e
riconobbero in lui il più grande ed ispirato lirico
musicale.
</p>

<p>
Schubert fu un genio essenzialmente lirico e
come tale era predestinato a divenire il creatore
della canzone, del <i>lied</i> tedesco. Esso è di solito
diverso dalla canzone strofica di carattere popolaresco
ed una specialità della Germania,
che per opera di Schubert, Schumann e Franz
divenne una forma quasi perfetta e svariatissima
a seconda dell'inclinazione degli autori.
</p>

<p>
La storia della canzone tedesca anteriore a
Schubert offre ben poco interesse. Prima di lui
Mozart, Haydn, Beethoven avevano scritto canzoni
ma per questi il genere non aveva importanza
nè corrispondeva alla natura del loro
genio. L'opera lirica dominava intieramente il
campo e mancavano anche i veri poeti che potessero
ispirare il musicista. Ciò durò fino a
<span class="pagenum" id="Page_339">[339]</span>
Goethe che però non aveva alcuna simpatia per
la musica di Schubert e le preferiva quella di
Reichardt e Zelter, talenti di terzo rango. Mentre
la canzone tedesca si contentava prima di
seguire pedissequa la poesia, Schubert le ispirò
tutt'altra vita e ne formò una cosa del tutto
nuova, emancipando l'accompagnamento dal
dispotismo del canto. Egli sa immedesimarsi
nell'intenzione del poeta e trova l'espressione
musicale più adeguata. Egli veste di note il
pensiero complesso più che il verso e la parola,
per cui le sue canzoni ci appaiono quasi sempre
organiche e perfette in tutte le parti. Egli ha
toni per tutti i sentimenti; le poesie più ribelli
alla musica perdono la loro rigidezza e gli ubbidiscono
trasformandosi e mostrandosi da un
lato a noi prima ignoto. La forza espressiva, la
verità, l'ispirazione, la ricchezza dei particolari
nelle sue infinite canzoni sono ancor oggi
inarrivate. La lirica schubertiana fu una cosa
tutta nuova, perchè egli molto più che continuare
la lirica anteriore ne creò una nuova per
istinto e bisogno della sua natura senza curarsi
di principi formali e tecnici e cambiando continuamente
a seconda della poesia e dell'estro,
sicchè egli non si presta a nessuna classificazione.
Per fortuna poi la nascita di Schubert
combinò anche col fiore della nuova lirica tedesca
(Goethe, Heine, Schiller). I cicli, <i>il canto
del cigno</i>, <i>la bella mugnaia</i>, <i>il viaggio d'inverno</i>
e molti altri dei suoi <i>lieder</i> sono veri poemi,
che ci riproducono tutta la scala degli affetti
<span class="pagenum" id="Page_340">[340]</span>
ed in cui il connubio della poesia colla musica è
perfetto. La parte del pianoforte cessa d'essere
accompagnamento semplice, ma dipinge l'idea
e forma l'ambiente nel quale si muove la voce,
secondandola e facendo risaltare i momenti
principali della poesia. In confronto delle canzoni
di Schubert, quelle dei contemporanei e
dei maestri antecedenti, pochissime eccezioni
fatte, sembrano incolori, convenzionali. Le sue
doti principali sono la semplicità e la chiarezza,
la sensibilità e l'avvicinarsi alle volte
alla canzone popolare, fresca e gentile.
</p>

<p>
Nè minore è la sua importanza come autore
di opere istrumentali, quantunque egli non fosse
veramente un polifonico ma un armonico geniale
di straordinaria ricchezza. La sua sinfonia
in <i>do maggiore</i>, l'incompiuta in <i>si minore</i> resteranno
sempre opere da mettersi per la ricchezza
di ispirazione se non per la fattura accanto alle
più ispirate di Beethoven; lo stesso puossi dire
di alcuni dei suoi quartetti, fra i quali il grandioso
in <i>re minore</i>, il poetico ed ispirato in <i>la
minore</i> ed il <i>quintetto delle trote</i>, vere perle della
letteratura musicale da camera.
</p>

<p>
Schubert fu altresì iniziatore di un nuovo
genere di musica di pianoforte coi suoi <i>Impromptus</i>
e <i>Moments musicales</i>, colle sue marcie ed
altri pezzi di forma libera, precorrendo così le
composizioni di Mendelssohn e Schumann. Nell'opera
drammatica Schubert non riuscì per
l'inclinazione della sua musa essenzialmente lirica
e per la mancanza di teatralità delle sue
<span class="pagenum" id="Page_341">[341]</span>
opere, (<i>Rosamonda</i>, <i>Alfonso ed Estrella</i>, <i>Fierabras</i>,
ecc.).
</p>

<p>
Schubert appartiene ormai ad un periodo di
transizione. Egli tien fermo ancora alle forme
classiche ma la sua musica contiene ormai
molti elementi specialmente romantici, che sono
sconosciuti anche a Beethoven.
</p>

<p>
Non fornito d'egual genio ma a Schubert in
certo modo affine per l'indole lirica delle sue
composizioni è <i>Felice Mendelssohn Bartholdy</i>,
nato ai 3 Febbraio 1809 in Amburgo, morto ai
4 Novembre 1847 a Lipsia, ove era direttore del
Gewandhaus. Quantunque egli appartenga a
tempi non lontani e sia compositore moderno
non solo nell'uso dei mezzi ma anche nell'indirizzo
estetico, pure egli, piuttosto che riannodare
colle sue opere alle ultime di Beethoven,
basa su Bach, Mozart e sul Beethoven della
seconda maniera, della sinfonia eroica, di quella
in <i>do minore</i> e dei quartetti Rassumosky op. 59.
</p>

<p>
Mendelssohn ebbe dalla sorte vita felice, nè
mai conobbe le amarezze dell'insuccesso, le lotte
della vita per l'esistenza ed i disinganni. Questa
sua ventura influì sulle sue opere, che rare
volte s'innalzano alla vera grandiosità e commuovono
per potenza di contrasti e vigoria.
Mendelssohn aveva innato il sentimento, l'istinto
della forma ed in questo riguardo egli è
superiore al suo contemporaneo Schumann. La
sua vena melodica è abbondante, fine ed aristocratica,
la sua musica è chiara, limpida, con
una lieve tinta di sentimentalismo e melanconia
<span class="pagenum" id="Page_342">[342]</span>
che però alla lunga ci lascia freddi. L'originalità
delle sue opere è però discutibile, quantunque
esse abbiano una fisonomia tutta propria, che
però in buona parte è manierismo e dipende da
certe figure e frasi caratteristiche che di frequente
si ripetono.
</p>

<p>
Ma per giudicare delle sue opere è necessario
pensare al tempo anteriore a lui e posteriore
ai classici, un'epoca quasi di sosta, come
se la natura volesse riposarsi dopo aver dato
al mondo i grandi genî immortali. Di quel
tempo non ci rimangono che le opere di Spohr,
Hummel, la mediocrissima musica da camera
di Onslow ed un'infinità di musica per pianoforte,
variazioni, fantasie ed altra roba simile,
che oggi nessuno più ricorda. Bach era allora
tanto ben dimenticato, che quando Mendelssohn
a vent'anni diresse a Berlino la Passione
di S. Matteo, quasi nessuno si rammentava più
della sua esistenza.
</p>

<p>
Le sue sinfonie (la <i>Scozzese</i>, l'<i>Italiana</i>, ecc.)
non segnano un passo in avanti in confronto di
quelle di Beethoven, se non forse per la maggiore
individualizzazione dell'idea poetica e per
lo smagliante colorito orchestrale. In questo egli
è sommo e le sue <i>ouvertures</i> sono vere poesie
e paesaggi musicali d'una finitezza e d'un sentimento
poetico insuperabile, come lo dimostrano
fra tutte quelle del <i>Sogno d'una notte d'estate</i>
e le <i>Ebridi</i>. Ed altresì fra la sua musica
da camera sonvi brani riuscitissimi, specialmente
negli <i>scherzi</i> e negli <i>adagi</i> dei quartetti,
<span class="pagenum" id="Page_343">[343]</span>
nei primi per la spigliatezza dei ritmi e la suprema
leggierezza degli arabeschi rincorrentisi
e scherzanti come gnomi ed amorini, nei secondi
per la calda espressione e gli spunti melodici
ispirati. Mendelssohn, come quasi tutti i moderni
musicisti di Germania, cominciò la sua carriera
come pianista ed arricchì la letteratura
del pianoforte con una quantità di opere, fra le
quali le celebri <i>Canzoni senza parole</i>, un genere
da lui iniziato, che corrispondeva perfettamente
alla sua indole lirica e limitata a non troppo
vasti orizzonti. E se fra le molte composizioni
per questo istrumento alcune sono meno riuscite,
esse però appartengono tutte al genere
della musica da sala della miglior qualità, nè
Mendelssohn si abbassò mai a servire al virtuosismo
senza scopi più alti.
</p>

<p>
Nelle sue canzoni Mendelssohn segue le orme
di Schubert, senza però raggiungerlo quantunque
però tanto fra quelle per una voce come per
più voci alcune appartengano alle sue più felici
ispirazioni e sieno diventate patrimonio del
popolo tedesco.
</p>

<p>
Di Mendelssohn possediamo pure due <i>oratori</i>,
il <i>Paolo</i> e l'<i>Elia</i>, più <i>Salmi</i>, fra cui il grandioso
n. 114, la musica per l'<i>Atalia</i> di Racine, <i>La notte
di Valpurga</i>, i cori per l'<i>Edipo a Colono</i>, per
l'<i>Antigone</i> di Sofocle, ecc. Quantunque in queste
opere manchi la grandiosità di Bach e di Händel,
pure non è da negarsi che specialmente nel
<i>Paolo</i> e nell'<i>Elia</i> non riviva lo spirito classico
di quei due sommi ed all'antica forma della
<span class="pagenum" id="Page_344">[344]</span>
cantata e dell'oratorio non sia ispirato un nuovo
alito di vita moderna da rendere queste due
opere, magistrali per fattura, le più perfette dell'epoca
posteriore alla classica. Una delle sue
opere più fortunate è il <i>Concerto in Mi minore</i>
per violino.
</p>

<p>
Mendelssohn fu chiamato il Mozart del secolo
decimonono ed il paragone non è tanto bizzarro
se si pensa ad una certa affinità nella euritmia
delle loro opere. Ma mentre Mozart continuamente
ascende, il genio o talento di Mendelssohn
resta stazionario e se si confronta l'<i>Ottetto</i> e
l'<i>Ouverture della notte d'estate</i>, opera della prima
giovinezza, colle ultime opere è sempre la stessa
maniera, sempre la stessa perfezione formale,
sempre la stessa mancanza di profondo sentimento.
</p>

<p>
Contemporaneo di Mendelssohn fu <i>Roberto
Schumann</i> (nato l'8 Luglio 1810 a Zwikau, morto
ai 29 Luglio 1856), uno dei più ispirati e geniali
musicisti della Germania moderna, l'eterno giovane
colla testa piena di sogni e sempre fuori
del mondo, l'ammiratore di Lenau, Jean Paul
ed Hoffmann, il vero poeta del pianoforte.
</p>

<p>
La differenza che passa fra Mendelssohn e
Schumann è assai grande. Schumann è più intimo,
più riflessivo, più profondo; egli domina
meno la forma, ha forse minore padronanza dei
mezzi, ma scuote e commuove più di Mendelssohn,
perchè è più sincero, più spontaneo, perchè
la sua musica nasce più istintivamente.
Schumann è alle volte bizzarro, strano, arruffato,
<span class="pagenum" id="Page_345">[345]</span>
ma sempre geniale; egli è più originale
di Mendelssohn e punto manierato. Sia che egli
crei piccole miniature od opere di maggiori
dimensioni, egli ha sempre una fisionomia propria,
una nota assolutamente personale, che non
dipende dalla forma ma dal sentimento. Non
basta dire che egli è un maestro romantico per
eccellenza, perchè con ciò non si esaurisce la
sua originalità che è più complessa e che ha
introdotto nella musica la nota schumanniana,
qualche cosa di indefinito, poetico, intimo, però
senza sentimentalità morbosa. Noi meridionali
ci sentiamo attratti dalle sue opere ma non
arriviamo forse a comprenderle intieramente,
perchè Schumann è piuttosto un talento nazionale
tedesco che internazionale. Non c'è dubbio
che le migliori opere sono quelle della giovinezza,
quando predominava la tendenza al fantastico,
alla sensibilità quasi femminea, la predilezione
delle mezze tinte, il tutto unito ad un
certo humour che è proprio delle nature nordiche.
In lui vivevano due anime, una inclinante
al misticismo, il fantastico, l'altra piena
di foga e passione (<i>I Davidsbündler</i> Florestano
ed Eusebio).
</p>

<p>
Le opere specchiano la sua vita. Nel primo
periodo, il più fantastico, il più geniale egli
dà sfogo alla sua fantasia impetuosa e ne nascono
le prime opere i <i>Papillons</i>, il <i>Carnevale</i>,
la <i>Kreisleriana</i>, i <i>Fantasiestücke</i>, ecc., nelle
quali le immagini poetiche dominano sulla forma
del tutta libera e che riproducono la sua vita di
<span class="pagenum" id="Page_346">[346]</span>
pensiero, le sue impressioni, le sue fantasie momentanee.
In esse l'ispirazione è esuberante, i
contrasti potenti, l'originalità sorprendente; l'umorismo
vi domina ed il sentimentale ed il
melanconico si avvicendano col fantastico. I
contorni sono indecisi, le tinte sfumate si perdono
nello sfondo. Sono sogni ad occhi aperti, fantasticherie
geniali ed ispirate bizzarie; il riso si
muta in pianto senza ragione apparente.
</p>

<p>
Segue il periodo in cui l'influenza di Mendelssohn
è palese ed il soggettivismo fa luogo all'oggettivismo.
Il fantasticare va calmandosi e spegnendosi,
non senza però mandare frequenti
guizzi; la forma si modifica e prende la plasticità
classica, i contorni si mostrano decisi. A
questa epoca appartengono le opere formalmente
più perfette: i tre <i>quartetti per archi</i>, il <i>quartetto
per pianoforte</i>, il <i>quintetto</i>, molte <i>canzoni</i>, le
<i>sinfonie</i>, parte della musica del <i>Faust</i>, l'oratorio
<i>Il Paradiso e la Peri</i>.
</p>

<p>
Ma la trasformazione è più apparente che essenziale.
Le forme sono le tradizionali, ma il
contenuto è nuovo e la forma antica non fa
che equilibrarlo e dargli il sentimento della misura.
Dopo questo periodo felice vanno scendendo,
dapprincipio insensibilmente, le tremende
ombre della pazzia; l'ispirazione si turba, la vena
va disseccandosi, la chiarezza va sempre più
oscurandosi. Le opere di quest'epoca triste di
dissoluzione, interrotta da qualche lucido e felice
intervallo, portano la traccia della notte che
andava avvicinandosi per non più dileguarsi.
</p>

<p>
<span class="pagenum" id="Page_347">[347]</span>
</p>

<p>
Nelle canzoni ad una o più voci egli è quasi
pari a Schubert e se non ne ha la limpidezza e
freschezza, eguali ne sono il sentimento, l'espressione
e forse maggiore la compenetrazione
della musica colla poesia specialmente in quelle
numerosissime che scrisse nell'epoca più felice
della sua vita, quando era promesso sposo di
Clara Wieck (1840). La voce ha minore importanza
che in Schubert ed il canto è molte volte
semplicemente declamato; maggiore invece è
l'importanza del pianoforte che completa, illustra
stupendamente l'idea poetica. I suoi
cicli <i>Amor di poeta</i>, <i>Vita di donna</i>, possono star
a paro di quelli di Schubert e restano insuperati
nella letteratura lirica musicale.
</p>

<p>
Schumann influì pure sulla tecnica pianistica
più di Mendelssohn, che idealizzò il virtuosismo
senza trovar nuovi effetti, mentre
Schumann ha uno stile pianistico tutto proprio
assai polifonico e con voci di mezzo importantissime.
Il suo <i>Concerto</i>, gli <i>Studi sinfonici</i>,
le <i>Sonate</i>, ecc., segnano perciò una nuova èra
della musica del pianoforte e per eseguirle
degnamente bisogna sentire la musica non nelle
dita ma nella testa e più nel cuore ed essere
intieramente padroni di quella tecnica non convenzionale,
che punto si cura dell'effetto e che
non è semplice mezzo.
</p>

<p>
Nelle <i>sinfonie</i> (4) di Schumann mancano alle
volte l'unità e la forma, giammai l'ispirazione
e la genialità degli episodi. L'orchestrazione di
Schumann non è molto colorita probabilmente
<span class="pagenum" id="Page_348">[348]</span>
perchè egli pensava e concepiva pianisticamente
ma non così monotona e convenzionale come se
la volle trovare. Nè la perfezione troviamo negli
<i>oratori</i> e nelle <i>cantate</i>, fra cui <i>Il Paradiso e la
Peri</i>, le scene del <i>Faust</i>, il <i>Pellegrinaggio della
rosa</i>, la musica per il <i>Manfredo</i> di Byron, poco
adattandosi il genio essenzialmente lirico di
Schumann a cosiffatte forme, quantunque anche
queste opere contengano pagine stupende.
</p>

<p>
Schumann divide coi moderni maestri tedeschi
la poca attitudine all'opera drammatica, e
la sua <i>Genoveffa</i> non ebbe mai vero successo.
Per ultimo non è da tacere dell'importanza di
Schumann come critico e scrittore di cose musicali.
L'influenza che egli ebbe come redattore
della <i>Nuova gazzetta musicale</i> da lui fondata,
fu grandissima per l'indirizzo dei suoi tempi
nè alcuno seppe finora eguagliarlo nei suoi
scritti, pieni di fantasia, di acutezza e ricchezza
d'immagini poetiche e d'umorismo.
</p>

<p>
L'opera di Mendelssohn e Schumann non rimase
senza imitatori. Fra coloro che nelle loro
composizioni s'avvicinano più a Mendelssohn
vanno annoverati: <i>William Bennett</i> († 1875) e
<i>Niels Gade</i> († 1890), il primo che introdusse
nella musica l'elemento nordico scandinavo,
(Ouvertures, Sinfonia, Cantate), <i>Ferdinando Hiller</i>
(† 1880), fecondo ed abilissimo; mentre <i>Stefano
Heller</i> († 1888), <i>Adolfo Henselt</i> († 1889),
<i>Adolfo Jensen</i> († 1879), <i>Roberto Volkmann</i>
(† 1883), <i>T. Kirchner</i> († 1903), si avvicinano
piuttosto a Schumann. Autore stimato di ballate
<span class="pagenum" id="Page_349">[349]</span>
fu <i>Carlo Loewe</i> (1796-1869) che fu il primo
a fermarne la forma e che in certo riguardo influenzò
anche le ballate di Schumann.
</p>

<p>
Mendelssohn e Schumann continuarono la
scuola classica e romantica ed esiste una linea
di congiunzione fra essi ed i maestri antecedenti.
La stessa cosa non può dirsi del terzo
musicista, che esercitò coi nominati grande influsso
sulla musica istrumentale moderna e
specialmente su quella di pianoforte, <i>Federico
Chopin</i> (1810-1849). Questa asserzione non è
naturalmente da prendersi nel significato assoluto,
giacchè le opere di Chopin, non sarebbero
concepibili senza quelle di Beethoven e specialmente
di Schubert, Weber ed altri; ciò nullastante
Chopin ha una caratteristica tanto propria,
una sua maniera sì personale da giustificare
la nostra opinione.
</p>

<p>
Chopin fu nel mondo musicale un'apparizione
strana. Egli non andò alla scuola di nessun
maestro di fama, non cominciò, come al
solito, imitando questo o quello, ma trovò già
nelle primissime opere uno stile tutto suo proprio.
E neppur la sua tecnica pianistica deriva
da quella dei maestri anteriori, nè da Mozart,
nè da Beethoven ed ancora meno da quella dei
suoi contemporanei quale Dussek, Field, Hummel
ed altri. Essa è talmente adeguata allo spirito
delle sue opere, che essa cessa quasi di essere
tale e diventa elemento dell'ispirazione
stessa, talchè le sue composizioni perderebbero
gran parte della loro poesia, se si volesse applicarvene
<span class="pagenum" id="Page_350">[350]</span>
un'altra. Per capire ciò basta osservare
la sua figurazione e gli ornamenti che sono
affatto diversi dai soliti <i>agréments</i>, gruppetti,
fioriture e simili, ma parte integra del pensiero
musicale.
</p>

<p>
E nuova è la sua armonia essenzialmente
cromatica e tutta individuale ed egli in certo
modo si può chiamare un precursore degli impressionisti
moderni, colla differenza che rimane
sempre logico.
</p>

<p>
Ma di tutti i pregi il maggiore è senza dubbio
l'originalità della sua musica, per modo
che chi abbia sentito qualche opera di lui lo
riconosce a mille miglia. E questa originalità
che consiste in elementi impossibili a spiegare,
quantunque abbia dell'esotico, non diventa monotona,
non ci stanca come quella, p. es., di
Grieg, col quale si potrebbe forse lontanamente
confrontare, perchè egli ha sempre qualche cosa
di nuovo a dirci nella sua lingua e perchè domina
la gamma dei sentimenti e sa essere ora
dolcissimo e poetico, ora irruente e palpitante
di passione, ora bizzarro, bacchico, ora
aspro e maschio.
</p>

<p>
Egli fu chiamato l'anima del pianoforte. Il suo
genio non sa dominare le grandi forme orchestrali
e nel concerto e nella sonata gli mancano
alle volte l'unità e lo sviluppo tematico
sapiente, l'istinto della misura; egli è invece
sommo nelle forme più piccole, nei suoi
ispirati <i>Preludi</i>, nelle <i>Mazurke</i>, <i>Polonesi</i>, <i>Ballate</i>,
nei <i>Notturni</i>, ed alle volte, come nei suoi potenti
<span class="pagenum" id="Page_351">[351]</span>
<i>Scherzi</i>, si alza fino alla grandezza tragica.
Le sue composizioni sono vere poesie musicali
ed esse non hanno bisogno di programmi per
trasportarci nella terra dei sogni. Gli arabeschi,
i passaggi diventano veri pensieri e cessano di
essere soltanto occasione di virtuosismo, tanto
che fra i suoi <i>Studi</i> havvene alcuni che contano
fra le sue opere più ispirate. Egli unisce alla
melanconia e sentimentalità delle canzoni slave
la sapienza armonica tedesca, l'eleganza e la
varietà ritmica francese, la facilità melodica
e la purezza di linee della musica italiana. Egli
sa toccare tutte le fibre più delicate, è romantico,
cavalleresco, appassionato, elegante, fantastico
e mai cade nel comune e nel triviale. Nato
da padre francese e madre polacca, la sua musica
ritrae il carattere di tutt'e due queste nazioni
ed in essa risuonano il grido di dolore
della sua patria oppressa, le memorie tristi dell'epoca
passata, il rimpianto della libertà. Natura
sensibile e delicata, egli pianista insuperabile,
si ritirò ben presto dalla vita pubblica
e visse quasi sempre a Parigi dove egli morì
ancor giovane di mal sottile.
</p>

<p>
«Gli influssi di tre nazionalità fanno di lui
una personalità spiccatissima ed egli si è appropriato
il meglio di tutto quello che distingue
i tre popoli. La Polonia gli diede lo spirito cavalleresco
ed il dolore stoico, la Francia la sua
gentilezza e grazia, la Germania il sentimento
romantico. Ma se egli siede al pianoforte ed
improvvisa, non è più un polacco, francese o
<span class="pagenum" id="Page_352">[352]</span>
tedesco; egli palesa un'origine più alta e si capisce
che è originario dal paese di Mozart,
Raffaello e Goethe e che la sua patria è il regno
poetico dei sogni» (Heine, 1837). Parola giuste
alle quali non ci sarebbe da aggiungere altro
che anche l'Italia gli portò i suoi doni e che lo
spirito di Bellini gli aleggiava intorno, quando
egli scrisse alcuni dei suoi notturni, perchè la
perfezione della linea melodica e la dolcezza
dell'ispirazione gli è venuta dall'Italia.
</p>

<p>
Il wagnerismo aveva messo in moda una
specie di mal celato disprezzo delle opere di
Mendelssohn e persino di Schumann. Ma il
tempo ha fatto al solito giustizia. È vero che
molte anzi moltissime delle opere di Mendelssohn
portano ormai visibilissimi i segni della
vecchiaia ed appartengono ad un tempo ben
diverso dal nostro, ma nessuno vorrà negare
che alcune delle sue opere non sieno concezioni
geniali che dureranno ancora per ben molto
tempo. Invece Schumann è oggi più vivo che
mai, perchè in lui non c'è nulla di convenzionale
e tanto le sue opere che quelle di Chopin nel
loro lirismo melanconico, la loro sensibilità e colorito
poetico corrispondono alla psiche moderna.
</p>

<p>
L'ultimo degli scritti di Schumann per la
<i>Gazzetta musicale di Lipsia</i> è dedicato a <i>Giovanni
Brahms</i> (1833-1897).
</p>

<p>
«Ho pur pensato più d'una volta, egli scrive,
che dovesse apparire taluno predestinato ad
esprimere in modo ideale il suo tempo, uno
che raggiungesse la perfezione, senza subire
<span class="pagenum" id="Page_353">[353]</span>
uno sviluppo progressivo. Ed egli è venuto, un
giovin rampollo alla cui culla vegliarono le
Grazie e gli Eroi. Egli si chiama Giov. Brahms».
</p>

<p>
Ed era tempo, giacchè dopo la morte di Mendelssohn,
Schumann e Chopin nessun vero e
grande talento s'era mostrato degno di assumere
il loro retaggio nel ramo della musica
istrumentale, per quanto Liszt avesse già cominciato
a mostrare nuovi orizzonti dell'arte
coi suoi poemi sinfonici.
</p>

<p>
Non è qui il luogo di esaminare se la profezia
di Schumann si sia avverata. Il predominio
della musica wagneriana e l'influenza
che questa ha esercitato sulla musica moderna
lo hanno fatto passare in seconda linea. Ma egli
quantunque gli mancasse per la sua natura di
rigido protestante l'olimpicità e la comprensione
della vita pagana antica fu veramente
l'ultimo dei classici, ed appunto perchè senza
ignorare le innovazioni moderne fu fedele conservatore
di quegli elementi dell'arte che sono
eterni e che oggi tante volte si trascurano, si
volle chiamarlo retrogrado e scolastico. Se però
i segni del tempo non ingannano, non è improbabile
che succeda una reazione ora che gli
animi si sono calmati e che Wagner e Brahms
non sono più il grido di guerra di due partiti
avversi. E ciò lo mostra il fatto, che gran parte
dei musicisti di Germania derivano direttamente
da Brahms talmente che molte delle loro
opere non sono che sbiadite imitazioni di quelle
del maestro.
</p>

<p>
<span class="pagenum" id="Page_354">[354]</span>
</p>

<p>
Il carattere di Brahms è prettamente nordico
e sì diverso dal nostro che a noi italiani riesce
ben difficile il comprenderlo veramente nella
sostanza delle sue opere e ciò tanto più, che
Brahms come nella sua vita privata anche nelle
sue opere è ritroso e schiva ogni troppo palese
esplosione quasi si vergognasse di mostrarci
le sue più intime fibre. E come egli non ha
nulla di una natura latina, così non si trovano
elementi di arte italiana nelle sue opere. In
complesso egli inclina allo sconforto ed ha
molto di quella profonda melanconia tutta propria
anche ai poeti del suo paese, che Nietzche
chiama la malinconia dell'impotenza ma che
piuttosto deriva da impressioni indelebili del
paesaggio nordico, che s'infiltrano e restano
nell'anima. Impotenza non propria e personale
ma della sua epoca che a Brahms, ultimo erede
dei classici, i quali per lui significarono la perfezione
doveva sembrare di decadenza. Eppure
quest'uomo sì poco comunicativo aveva un'anima
sensibilissima e romantica, che però sapeva
colla ferrea disciplina dei suoi studi dominare.
Brahms fra i moderni fu quegli che studiò più
profondamente e con vero frutto gli autori antichi,
specialmente i grandi maestri di musica
polifonica vocale, che basa sulle tonalità di
chiesa e che è nel ritmo ben più ricca della nostra,
i clavicembalisti francesi ed in genere gli
autori antichi. Ma tutti questi elementi anche
eterogenei si fondono nella sua mente, forse
ad eccezione della nota romantica schumanniana,
<span class="pagenum" id="Page_355">[355]</span>
che dura fino alle ultime opere ed è
predominante nelle prime e ciò che è strano
dell'elemento della musica popolaresca per
quanto idealizzata.
</p>

<p>
Brahms ha coltivato tutti i generi della composizione
ad eccezione dell'opera (Sinfonie, Musica
da camera. Concerti per pianoforte, violino,
Cori, Cantate, Requiem, ecc.). Le prime opere
sono per eccellenza romantiche. Ma chi le studia
attentamente vi trova altri elementi quali
la canzone popolare, il corale protestante e
l'arte tematica di Bach. Donde il carattere essenzialmente
germanico della sua musica e
quell'impronta di durezza ed austerità che la fa
apparire più sana e potente. La melodia ed in
genere la musica di Brahms è assai originale
e risulta non soltanto dalla linea melodica
stessa quanto da una combinazione speciale di
ritmi ed armonia e dalla polifonia, (ritmi binari
e ternari appaiati, accordi spezzati, successioni
di terze e seste, accentuazione delle parti deboli
della battuta, incisi ed ommissioni, ecc.).
Il suo <i>Requiem tedesco</i> è certo una delle opere
più potenti che furono scritte dopo le Passioni
di Bach e gli oratori di Händel ed anche
in questo Brahms è diverso da tutti gli
altri autori di Messe da morto, nelle quali è
il <i>Dies irae</i> che da l'intonazione. Le sue quattro
sinfonie e fra queste specialmente la prima aspra
e forte, mostrano che nessuno come egli seppe
penetrare nei secreti della mente di Beethoven.
E se ad esse manca qualche volta il carattere
<span class="pagenum" id="Page_356">[356]</span>
monumentale, vi è invece ammirabile la logica
musicale e la grandiosa sapienza tecnica. Nè
giustificata appare la critica che si fa dell'istrumentazione
delle stesse, che si vuol dire
incolore e monotona. Certo egli non è un pittore
dalla tavolozza smagliante ma piuttosto
un disegnatore di una finezza incredibile, al
quale basta una sfumatura di tinte, perchè egli
non vuole concentrare l'attenzione che sul contenuto.
Perciò le opere più perfette che egli
scrisse e quelle che presumibilmente dureranno
più a lungo sono quelle di musica da camera
che superano di gran lunga tutte le contemporanee
e le odierne e sono pari a quelle di Schumann.
Una delle forme musicali predilette da
Brahms è la variazione che egli tratta non solo
da gran maestro ma anche da vero poeta. Le
sue variazioni non consistono soltanto nella
diversa figurazione del tema e nel cambiare
l'accompagnamento ma tenendo fermo il basso
diventano veri pezzi caratteristici di forma svariatissima
sia nella melodia che nel ritmo ed
armonia.
</p>

<p>
Brahms scrisse circa centocinquanta canzoni
fra le quali alcune sono assai note e molte
bellissime. In esse egli si avvicina più a Schubert
che a Schumann.
</p>

<p>
La musica di Brahms non fu mai veramente
popolare e mai lo diventerà, perchè essa è arte
della più scelta e fine e non palesa le sue bellezze
che a chi la studia con amore ed intelletto
d'arte. Perciò essa è arte essenzialmente
<span class="pagenum" id="Page_357">[357]</span>
esclusiva, arte per i musicisti e per gli esteti,
che la studiano ed approfondiscono.
</p>

<p>
I musicisti hanno continuato dopo Beethoven
a scrivere sinfonie, ma le opere del maestro
restano oggi dopo cento anni ancora insuperate,
quasi fosse impossibile trovare in questo
ramo nuove vie. Chi lo tentò ed in parte vi
riuscì fu <i>Antonio Bruckner</i> (1824-1896).
</p>

<p>
La sua vita non fu che un lungo martirio, da
principio piena di stenti e lotte per l'esistenza,
poi d'indicibili ed amari disinganni. Le sue prime
opere furono accolte quasi dalla congiura del
silenzio poi da motti di spirito ed improperi.
Nella storia della musica è difficile trovare un
parallelo con Bruckner. Musicisti di genio senza
alcuna coltura sono assai frequenti specialmente
nei tempi passati; ma come Bruckner abbia saputo
concepire e scriver le sue nove sinfonie,
è un enigma per chi lo conobbe. Egli non solo
non aveva nessuna coltura tanto da non saper
quasi scrivere una lettera ma non sentì mai neppure
il bisogno di occuparsi nè dei problemi
sociali nè di letteratura ed arte. La sua fede in
Dio così profonda ma affatto istintiva era priva
d'ogni critica.
</p>

<p>
Venuto quasi sul declinare della virilità a
Vienna, egli vi rimase fino alla morte quasi
sbalordito e disorientato. Eppure questo uomo
dalla faccia d'imperatore romano o da scaccino
di chiesa è l'autore della nona sinfonia, una
delle più grandi e potenti opere sinfoniche dei
nostri tempi.
</p>

<p>
<span class="pagenum" id="Page_358">[358]</span>
</p>

<p>
Bruckner, che inconscio del suo genio aggiunge
una sinfonia all'altra nulla curandosi
della possibilità d'un'esecuzione, lasciando vagare
la sua fantasia negli incommensurabili
spazi dell'ideale, questo figlio della gleba materna,
che ne ascolta i palpiti e sa tradurre
nelle sue note ora tutti i sussurri più delicati
della natura, ora lo scrosciare degli elementi
furibondi è una delle figure più tragiche della
storia della musica. Egli scrisse a 42 anni la
sua prima sinfonia e non subì poi pressochè
alcuna trasformazione. Le sue sinfonie stanno
affatto solitarie ed hanno ben pochi punti di
confronto con altre opere. La forma esterna è
quella solita ma il contenuto è ben diverso
come diverse ne sono le proporzioni. Lo stile
di Bruckner non è originale nel senso comune
della parola, se cioè per originalità si intendono
certi procedimenti, frasi favorite, sviluppi e
modulazioni. Ma se per originale s'intende
quello che è proprio di uno solo, allora è certo
che Bruckner fu uno dei musicisti più originali.
Tali lo fanno l'ispirazione melodica, l'ampiezza
della linea, il michelangiolesco della concezione,
la profonda espressione del sentimento tragico,
l'<i>humour</i> dei suoi scherzi od il sentimento della
natura agreste dei trio di questi. Egli che del
mondo nulla comprendeva, sapeva parlare
colla sua musica la lingua più moderna, più
espressiva e profonda mostrando quanta forza
elementare stia nell'essenza della musica, quando
questa sgorga spontanea da un cuore riboccante.
<span class="pagenum" id="Page_359">[359]</span>
Che le opere di Bruckner non sieno perfette,
è facile il comprendere, data la natura e la vita
del loro autore. L'ispirazione e la tecnica non
vanno sempre di pari passo, o per meglio dire
egli non sa sempre combinare l'altezza dell'ispirazione
coll'uso sapiente dei mezzi, sicchè
noi troviamo nelle sue opere splendide ispirazioni
alle quali seguono o precedono parti in
cui l'autore si affanna in tessuti contrappuntistici
senza valore. Ciò gli succede specialmente
dopo l'esposizione del tema quando comincia
il lavoro tematico, che per quanto spesso lunghissimo
non ha la logica ferrea dei grandi maestri.
Per questo si comprenderà anche che gli
adagi e gli scherzi sono le parti più riuscite
perchè la loro concezione formale ne era più
facile. Altre volte l'idea felice prende proporzioni
gigantesche ma non raggiunge il culmine
e resta allo stato di torso, donde dipende il
carattere frammentario di parte delle sue opere.
</p>

<p>
Qualcuno volle chiamare Bruckner un epigone
di Wagner e disse che egli volle portare le
teorie wagneriane nel campo sinfonico. Certo
è vero che Bruckner non ebbe che due idoli,
Beethoven e Wagner e che la sua melodia ha
alle volte della somiglianza con quella di Wagner.
In realtà però sono ben pochi i punti di
contatto dei due maestri.
</p>

<p>
Le sinfonie di Bruckner non appartengono
alla vera musica programmatica. Ma l'uditore
in causa dei contrasti, almeno apparentemente
senza motivo, è tentato a farsi un programma e
<span class="pagenum" id="Page_360">[360]</span>
facilmente si disorienta. E questi scatti e contrasti
improvvisi sono forse il maggior difetto
di Bruckner ed esso dipende certo dalla totale
mancanza di coltura generale del maestro che
alle volte sembra un dilettante di genio, un sentimentale
sperduto nel nostro tempo, il <i>puro
folle</i> della musica, che trae le sue ispirazioni dalle
inesauste ed inconscie forze della natura senza
alcuna preoccupazione artistica od estetica ma
solo coll'ingenuità del genio.
</p>

<p>
Scolaro di Bruckner ed a lui in qualche riguardo
affine fu <i>Gustavo Mahler</i> (1860-1911).
Ma l'affinità è soltanto superficiale e formale,
perchè se Bruckner fu il musicista più sincero
ed ingenuo che si può pensare, Mahler non seppe
mai liberarsi nelle sue opere (9 sinfonie, due cantate)
forse ad eccezione delle <i>canzoni in morte
di un fanciullo</i> dall'istrionismo e dalle reminiscenze
del dramma musicale ed in lui lottano
continuamente due nature affatto diverse. Egli
fu un cerebrale d'immensa energia e serietà di
propositi ma senza vera genialità, una specie
di titano colla sola forza di volontà, sempre
tendente all'alto, sempre intento alla soluzione
dei problemi più ardui della vita, una natura
tragica e barocca somigliante al Kapellmeister
Kreisler di Hoffmann o al Jean Cristophe di
Rolland. Egli aspira alla meta più alta che non
sa mai raggiungere perchè le forze gli mancano
a metà strada. Egli è melodioso, chiaro, facile,
ma la sua melodia è spesso comune anzi triviale
e la piglia dove la trova, poco importandogli
<span class="pagenum" id="Page_361">[361]</span>
se sia ispirata e fine ma bastandogli di
dipingere al fresco i grandi quadri immensi di
forma e sonorità che gli nascono nella mente.
E questa sonorità nell'ottava sinfonica (Iª parte.
<i>Veni creator</i>, IIª parte: frammenti tolti dalla
seconda parte del Faust di Goethe) per orchestra,
organo, coro separato d'ottoni, doppio
coro, coro di fanciulli, raggiunge con accordi di
tonica e dominante e mezzi di forze quasi elementari
il maggior grado possibile ed arriva
quasi ad ingannarci sul contenuto.
</p>

<p>
Il giudicare delle sue opere è compito abbastanza
arduo. Per molti la sua musica è vera
<i>Kapellmeistermusik</i>, scritta da un autore, che
per la lunga pratica di dirigere le opere più
disparate e per una grande sapienza tecnica ha
potuto creare delle opere mastodontiche ed
ipertrofiche, che si risentono di tutti gli stili.
Per altri egli fu un grande musicista, che con
ogni nuova opera si innalza sempre più in sù
nella parabola. Al solito la verità sta forse nel
mezzo. La prima volta che si sente una sinfonia
di Mahler l'effetto è di sbalordimento ed egli ci
appare ineguale, esagerato, alle volte vuoto,
bizzarro e persino grottesco; alle volte invece
ci irrita ma ci conquide colla grandiosità dell'idea,
che gli balena alla mente e per la smisurata
architettura delle sue concezioni. In ciò
e per il miscuglio d'estatico coll'elemento popolare
egli ha una certa somiglianza con Bruckner
del quale non sa però raggiungere neppur lontanamente
l'intensa espressione dei suoi temi;
<span class="pagenum" id="Page_362">[362]</span>
alle volte somiglia a Berlioz per il suo fare che
oscilla fra l'esaltato ed il primitivo e non è
certo priva di posa questa musica che ha sempre
dell'artificioso, quando non si contenta di
essere nel suo diatonismo dominante affatto
semplice.
</p>

<p>
La seconda metà del secolo scorso ha segnato
una completa trasformazione del Lied o canzone
musicale. Fra le opere più note di Brahms
contano senza dubbio molti dei suoi lieder.
Ma tanto egli che <i>Roberto Franz</i> (1815-1892),
per quanto quest'ultimo sia specialmente per
il felice connubio di elementi di canzone popolare
con una forma assolutamente artistica da
mettersi fra i più ispirati e felici autori di canzoni,
non abbandonarono che poche volte la
strada segnata da Schubert e poi da Mendelssohn
e Schumann, vale a dire la forma melodica
chiusa, che doveva dare l'intonazione generale
e sintetica della poesia. <i>Ugo Wolf</i> (1860-1903)
portò invece fra i primi nel campo della
lirica musicale intima il principio wagneriano
del canto declamatorio, nascente dalla parola
stessa e raggiunse in questo genere un alto grado
di perfezione. Egli cerca con ogni mezzo musicale
di compenetrare la poesia anzi ogni singolo
pensiero di essa, quasi rifacendo musicalmente
la poesia stessa. Con ciò però la canzone venne a
perdere almeno per noi meridionali i suoi maggiori
pregî, perchè alla forma e bellezza melodica
subentrò la riflessione ed il sentimento
drammatico, che il genere di composizione non
<span class="pagenum" id="Page_363">[363]</span>
comporta. L'estrema complicazione dell'accompagnamento,
che vuole sottolineare e spiegare
ogni parola ha finito di snaturarne il carattere.
Wolf fu certo un grande ingegno e fra
le sue infinite canzoni, nate sempre da un bisogno
intimo, ce ne sono di perfette. Anch'egli
come tanti altri musicisti ebbe sempre a lottare
e la sua vita non fu che un lungo martirio.
</p>

<p>
Prima di chiudere questo capitolo sono da
nominarsi altri musicisti, che se non seppero
raggiungere i nominati, pure si distinsero fra
l'infinita quantità di compositori di musica
istrumentale che ebbe la Germania e non sono
ancora del tutto dimenticati, quantunque la
maggior parte delle loro opere appartenga alla
cosidetta <i>Kapellmeistermusik</i>, un vocabolo che
si usa per indicare tutta quella musica che fu
scritta e si scrive con molta buona volontà e
solide cognizioni tecniche ma poca ispirazione.
</p>

<p>
<i>Gioachino Raff</i> (1822-1882) fu un eclettico per
eccellenza, che cercò inutilmente di mettere
d'accordo la tradizione classica coi nuovi indirizzi
di Liszt e Berlioz. Ma fra le sue moltissime
opere che per la maggior parte sono dimenticate,
ve ne sono alcune non prive di merito
(sinfonia <i>nel Bosco</i>, Quintetto, qualche trio
e Quartetto).
</p>

<p>
<i>Felice Draeseke</i> (1835-1913) fu musicista più
forte e sano ma rude ed angoloso, sicchè egli
non seppe mai conquidere il pubblico ad onta
di grandi pregî. (Sinfonie, Quartetti, Oratori,
Requiem, ecc.). <i>Max Bruch</i> (1838) ebbe giorni
<span class="pagenum" id="Page_364">[364]</span>
di fama specialmente coi suoi Oratorî e cantate
(<i>Fritjof</i>, <i>Ulisse</i>, <i>Achille</i>, <i>La canzone della campana</i>,
ecc.) opere di poco valore per quanto
scritte con una certa facilità. Fra i suoi concerti
per violino il primo in <i>sol minore</i> è ancora
notissimo e di spesso eseguito. <i>Giuseppe
Rheinberger</i> (1839-1901), dotto teorico e distinto
maestro continuò per strade già battute ed oggi
ci sembra ben poco interessante nelle sue opere,
mentre <i>Enrico Herzogenberg</i> (1843-1890) e <i>Hans
Huber</i> (1852) seguono fedelmente le orme di
Brahms.
</p>

<div class="blockquote">
<p class="title">
LETTERATURA
</p>

<p>
Hellborn — <i>Fr. Schubert</i>, Vienna, 1865.
</p>

<p>
A. Reissmann — <i>Fr. Schubert</i>, Berlino, 1873.
</p>

<p>
Dahms W. — <i>Schubert</i>, Berlino, 1912.
</p>

<p>
Curzon H. — <i>Les lieder de F. Schubert</i>, Paris, 1900.
</p>

<p>
Bourgault-Ducondray — <i>Schubert</i>, Paris-Laurens, 1909.
</p>

<p>
A. Reissmann — <i>F. Mendelssohn-Bartoldy</i>, Berlino, 1873.
</p>

<p>
Hiller F. — <i>F. Mendelssohn-Bartoldy</i>, 1874.
</p>

<p>
Schrader — <i>F. Mendelssohn-Bartoldy</i>, Lipsia, Reclam.
</p>

<p>
Barbedette — <i>Mendelssohn</i>, Paris.
</p>

<p>
Stoecklin P. — <i>Mendelssohn</i>, Paris, Laurens, 1909.
</p>

<p>
Wasielewski — <i>R. Schumann</i>, Dresda, 1880.
</p>

<p>
Reimann H. — <i>R. Schumann</i>, Lipsia, 1887.
</p>

<p>
Spitta — <i>R. Schumann</i>, Lipsia, Breitkopf u. Härtel.
</p>

<p>
Batka — <i>R. Schumann</i>, Lipsia, Reclam.
</p>

<p>
F. Liszt — <i>Fr. Chopin</i>, Lipsia, 1880.
</p>

<p>
Ip. Valetta — <i>Fr. Chopin</i>, Torino, 1910.
</p>

<p>
Laloy — <i>Chopin</i>, Parigi, 1913.
</p>

<p>
F. Niecks — <i>Chopin</i>, London, 1888.
</p>

<p>
Poiré E. — <i>Chopin</i>, Paris, 1906.
</p>

<p>
Leichtentritt — <i>Chopin</i>, Berlin, 1907.
</p>

<p>
H. Reimann — <i>I. Brahms</i>, Berlino, 1898.
</p>

<p>
Spitta — <i>I. Brahms nel libro Zur Musik</i>, Berlino.
</p>

<p>
<span class="pagenum" id="Page_365">[365]</span>
</p>

<p>
Fuller-Maitland — <i>Brahms</i>, trad. tedesca dall'inglese, Berlino.
</p>

<p>
Deiters — <i>I. Brahms</i>, Lipsia, 1898.
</p>

<p>
H. Imbert — <i>Brahms</i>, Paris.
</p>

<p>
Kalbeck M. — <i>I. Brahms</i>, 3 vol., Berlino.
</p>

<p>
Louis R. — <i>Anton Bruckner</i>, Monaco, 1904.
</p>

<p>
Graefinger — <i>A. Bruckner</i>, Monaco.
</p>

<p>
St. Paul — <i>G. Mahler</i>, Monaco, 1910.
</p>

<p>
Specht R. — <i>G. Mahler</i>, Berlino, 1914.
</p>

<p>
E. Decsey — <i>Hugo Wolf</i>, Berlin, 1903-1905.
</p>

<p>
Prati R. — <i>Ugo Wolf</i>, Torino, 1914.
</p>

<p>
Weingartner F. — <i>Die Symphonie nach Beethoven</i>, Berlino,
Fischer, 1900.
</p>

<p>
Imbert H. — <i>La Symphonie après Beethoven</i>, Paris, Fischbacher.
</p>
</div>

<div class="chapter">
<h2 id="cap20">CAPITOLO XX.
<span class="smaller">I rivoluzionari dell'arte.</span></h2>
</div>

<p>
Fra le rivoluzioni e riforme musicali che abbiamo
incontrate nel corso dei secoli nella storia
della musica, nessuna, ad eccezione della
fiorentina del Seicento, ha l'importanza di quella
iniziata da Riccardo Wagner nell'opera drammatica
e da Ettore Berlioz nella musica strumentale.
Dopo la morte di Beethoven sembrava
compiuto lo sviluppo della musica istrumentale
e che fosse impossibile oltrepassare i
confini da lui stabiliti. E difatti i maestri posteriori
tedeschi non trovarono nuove forme nè
aprirono nuovi orizzonti ma si contentarono di
seguire le orme del maestro. Chi si mise per
<span class="pagenum" id="Page_366">[366]</span>
il primo per nuove strade fu <i>Ettore Berlioz</i>, che
riconobbe che «de nouveaux besoins de l'esprit,
du coeur et du sens de l'ouïe imposent des
nouvelles tentatives, et même, dans certains
cas, l'infraction des anciennes lois». I francesi
mostrarono già per tempo una certa tendenza
alla musica descrittiva e pittoresca come lo
provano le composizioni per voci di Jannequin
e quelle di cembalo di Couperin, Rameau ed
altri. L'innovazione di Berlioz è però ben altra
cosa, perchè egli non si contentò di seguire
questa inclinazione nazionale, che fin allora
non consisteva in sè che nella imitazione di
suoni della natura ma la approfondì cercando
di esprimere con toni situazioni e sentimenti che
si adattano ad essere tradotti in musica. Egli è
l'iniziatore della musica programmatica per eccellenza,
essendo il suo supremo scopo quello
di esprimere più fedelmente che fosse possibile
non solamente un pensiero, un'impressione
poetica in generale, ma un'azione seguendola nel
suo corso, nelle sue fasi. Questo sistema doveva
necessariamente condurre all'assoluta libertà
della forma, ma altrettanto facile era l'oltrepassare
i limiti segnati alla musica. E difatti con
un passo di più ci troviamo nel campo dell'opera,
dalla quale alcune delle opere sinfoniche
di Berlioz poco differiscono. Ma egli non seppe
o non volle abbandonare intieramente le forme
tradizionali nè egli stesso per nulla chiamò la
sua musica <i>architecturale</i>, giacchè egli tiene
fermo per quanto possibile alla forma della sinfonia
<span class="pagenum" id="Page_367">[367]</span>
ed appunto per questo non seppe raggiungere
il suo ideale, contrastando il formalismo
della sinfonia colla libertà voluta dal programma.
E forse questo è uno dei maggiori motivi che ci
disorientano se vogliamo giudicare delle sue
opere. E non soltanto questo. La melodia di
Berlioz è tutta propria e ben diversa dalla
nostra italiana. Essa manca almeno per i nostri
orecchi di molte di quelle qualità, che noi le domandiamo
e che Berlioz chiama <i>droleries</i>. Poi
l'estrema libertà di ritmo, che del resto è certo
uno dei più gran pregi delle opere di Berlioz e
finalmente le proporzioni, che molte volte sono
veramente straordinarie.
</p>

<p>
Heine disse parlando della sua musica che
essa gli fa pensare ad un usignuolo gigantesco,
ad un'allodola dalle ali di aquila, a certi edifici
di Ninive e Babilonia ed in questi motti di spirito
sta nascosto anche del vero. Egli esagera
Beethoven e ne fa quasi la caricatura, manca
spesso d'unità nelle sue opere che di rado, ad
onta di momenti felicissimi e geniali, ci lasciano
intieramente soddisfatti anche perchè egli è
figlio del suo tempo ed il suo pronunciato romanticismo
simile a quello di Victor Hugo ed Eugenio
Sue non è più di nostro gusto. Nessuno
degli anteriori sa trarre invece più di lui dall'orchestra
effetti sorprendenti ed incantevoli;
egli sa ammaliarci con questi e soggiogarci
colla grandiosità dei mezzi usati, ma di
rado gli riesce di commuoverci con una semplice
ed ispirata melodia, sicchè le sue opere
<span class="pagenum" id="Page_368">[368]</span>
sfrondate dello smagliante colorito orchestrale
ci sembrano in molte parti bizzarre e strane e
nella scelta degli spunti melodici non sempre
felici.
</p>

<p>
Berlioz ha una somiglianza spiccata con Vittor
Hugo. Ambedue hanno una predilezione per
il grottesco e si dilettano della sua rappresentazione.
Ma mentre Hugo era artefice alle volte
perfetto, il <i>volere</i> di Berlioz è maggiore del suo
<i>potere</i> e l'uno non corrisponde all'altro; ciò che
è specialmente palese nei primi ed ultimi tempi
delle sue sinfonie. Egli sa spesso ingannare colla
forza elementare dei mezzi usati, e cosa strana
e replicantesi dopo in quasi tutti i compositori
di musica descrittiva egli che sceglie idee poetiche
per le sue opere è uno dei musicisti più
realisti.
</p>

<p>
Uno dei meriti di Berlioz sta nell'aver dato
alla sinfonia maggior unità fra le sue parti con
un tema dominante (<i>idée fixe</i> nella sinfonia fantastica,
il tema della viola nell'Aroldo, ecc.) che
egli continuamente varia e sa trasformare in
forma drammatico-psicologica. Egli è un gran
genio veramente nazionale come la Francia mai
ne ebbe nè prima nè dopo e non è da dimenticare,
che egli scrisse quasi tutte le sue opere
principali prima che Wagner avea composto il
Rienzi!
</p>

<p>
<i>Ettore Berlioz</i> (nato agli 11 Dicembre 1803 a
Cóte St. Andrè, morto agli 8 Marzo 1869 a Parigi)
ebbe vita burrascosa e travagliata. Dopo
aver dovuto lottare contro la volontà dei genitori
<span class="pagenum" id="Page_369">[369]</span>
per dedicarsi alla musica, dopo aver combattuto
col bisogno, vinse il premio di Roma
e restò per due anni nella Città Eterna, dove
scrisse la poetica sinfonia <i>Romeo e Giulietta</i> e
la romantica <i>Aroldo in Italia</i>, ambedue ricche
di felici momenti ispirati e d'un colorito poetico
insuperabile. Ma nè queste opere nè la sua
grandiosa <i>Damnation de Faust</i>, nè l'<i>Episode de
la vie d'un artiste</i>, l'opera che gli avea procacciato
la simpatia e l'ammirazione di Schumann,
furono comprese dal pubblico francese, che
ora soltanto con tarda ammirazione cerca rimediare
al torto d'aver disconosciuto e trascurato
in vita uno dei suoi più grandi musicisti.
</p>

<p>
Perciò egli si rivolse alla Germania più atta
a comprenderlo, dove le sue opere eseguite in
molte città e più volte sotto la sua direzione
destarono sempre il più grande interesse ed alle
volte persino entusiasmo, e fu in Germania che
egli trovò i primi e più caldi fautori. Oltre
le opere suddette Berlioz scrisse più <i>ouvertures</i>,
fra le quali sono note quella dei <i>Francs Juges</i>
e del <i>Re Lear</i>, un <i>Requiem</i>, che egli stesso
chiama un cataclisma musicale, in cui alla grandiosità
dei mezzi orchestrali corrisponde in
parte la maestosa concezione michelangiolesca;
l'oratorio <i>L'enfance de Christ</i>, le opere <i>Benvenuto
Cellini</i> colla stupenda <i>ouverture</i> caratteristica,
<i>Carneval romain</i>, <i>Les Troyens</i>, <i>Beatrice et Benedict</i>.
I Trojani (<i>I Trojani a Cartagine</i>, <i>Cassandra</i>,
<i>Didone</i>) contengono delle scene ispiratissime
e certo precedono il loro tempo. Ma
<span class="pagenum" id="Page_370">[370]</span>
il tutto è di valore affatto ineguale ed i tentativi
fatti di far rivivere quest'opera di proporzioni
colossali sono finora rimasti infruttuosi.
</p>

<p>
Berlioz fu pure distinto scrittore di cose musicali
e critico arguto e ci lasciò un trattato
sull'istrumentazione, che è un modello del genere.
</p>

<p>
L'opera di Berlioz, certo inimitabile perchè
troppo personale restò per anni senza frutto
in Francia e soltanto molto tempo dopo i nuovi
maestri accettarono in parte le sue idee e continuarono
per la via da lui segnata. L'influsso
che egli esercitò sulla musica istrumentale fu
però di natura esterna, in quanto che egli è il
padre di molti di quegli effetti incantevoli d'orchestra,
che oggi si usano, di molte geniali
combinazioni di suoni e coloriti, mentre l'indirizzo
artistico esclusivo di lui non poteva divenire
il vessillo d'una numerosa schiera. In
un certo riguardo però, per quanto diverse furono
le vie, egli fu il precursore di Wagner, e
se la riforma e le idee di quest'ultimo ebbero
più diffusione e trovarono più seguaci, ciò dipese
non solo dalla maggiore genialità di queste
ma altresì dal genere della musica.
</p>

<p>
<i>Riccardo Wagner</i> (nato ai 22 Maggio 1813 a
Lipsia, morto a Venezia ai 13 Febbraio 1883),
dopo aver terminati gli studî universitarî e musicali
nella sua patria, compose nel 1832 quella
sinfonia che nel 1882 fu eseguita al Liceo Marcello
di Venezia e che ci mostra il maestro ancora
sotto il diretto influsso dei classici. Nell'anno
<span class="pagenum" id="Page_371">[371]</span>
seguente fa eseguire a Würzburgo le sue
<i>Fate</i>, un'opera romantica, e nel 1831 assume il
posto di direttore a Magdeburgo. A Riga dove
coprì la stessa carica, comincia a scrivere il
<i>Rienzi</i>, che voleva far eseguire a Parigi, e finitolo,
va in quella città per farlo accettare all'Opera.
Ma ad onta del potente patrocinio di
Meyerbeer le porte di quel teatro gli rimasero
chiuse ed incominciò pel giovane maestro il
periodo più triste della sua vita, pieno di disinganni
e privazioni materiali. Altri non dotato
dell'energia stragrande di Wagner si sarebbe
perduto nei vortici della vita parigina. Egli invece
lotta, lavora fiducioso di sè e delle sue forze
e vince. Il suo <i>Rienzi</i> è accettato a Dresda e si
eseguisce nel 1842 con immenso successo. Nel
1843 segue il <i>Vascello fantasma</i> e nel 1845 il
<i>Tannhäuser</i>. Intanto si preparavano i tempi burrascosi
che dovevano condurre alla rivoluzione
generale del 1848, alla quale anche Wagner
si trovò immischiato e compromesso. Condannato
e bandito, egli fugge in Svizzera, dove
nella quiete dei monti e lontano dai rumori
del mondo si occupa dei problemi di riforma,
che da lungo studiava nella sua mente e pubblica
i suoi maggiori scritti: <i>Arte e Rivoluzione</i>,
<i>L'Opera d'arte dell'avvenire</i>, <i>Opera e Dramma</i>,
in cui sono spiegate e giustificate le nuove idee.
</p>

<p>
Nel primo di questi egli fa un quadro delle
condizioni artistiche del suo tempo e le confronta
coll'arte greca, espressione della vita nazionale,
mentre il principio estetico dell'arte
<span class="pagenum" id="Page_372">[372]</span>
moderna è semplicemente il divertimento. Le
sue idee si concretano nell'<i>Opera d'arte dell'avvenire</i>,
che deve nascere dal complesso e dall'unione
di tutte le arti. Nel dramma la musica,
la poesia e la danza (mimica) devono unirsi e
formare un tutto organico coll'aiuto delle arti
plastiche e decorative. Nell'<i>Opera e Dramma</i>
egli fa la critica dell'opera e la dichiara un errore,
giacchè in essa il mezzo d'espressione
(la musica) diventa scopo e lo scopo (il dramma)
mezzo. La vera melodia del dramma è quella
che nasce dalla parola declamata e non quella
che esiste per sè indipendentemente da quella.
</p>

<p>
Nel 1850 Liszt eseguisce a Weimar il <i>Lohengrin</i>
e diventa il più caldo fautore, l'amico più fedele
e devoto del maestro, che nei duri anni dell'esiglio,
ora scoraggiato e disilluso, ora pieno di
speranza e fiducia concepisce e scrive buona
parte della sua grandiosa <i>Trilogia dei Nibelungi</i>
ed il <i>Tristano ed Isotta</i>. Finalmente nel 1864 il
nobile e cavalleresco re di Baviera, l'infelice
Lodovico, lo chiama alla sua corte, dove nel
1865 si dà il <i>Tristano</i>, il più ispirato poema musicale
d'amore che fu mai scritto, e nel 1868
si eseguiscono i <i>Maestri cantori</i>, una concezione
quasi perfetta, dove tutto è vita e movimento
e vi domina un'infinita dolcezza e poesia. Ai
22 Maggio del 1872 si pone la prima pietra del
teatro di Bayreuth, realizzandosi così il sogno
del maestro, e nell'Agosto del 1876 vi si eseguisce
la <i>Trilogia dei Nibelungi</i>. (<i>L'oro del Reno</i>,
<i>la Walchiria</i>, <i>Sigfrido</i>, <i>il Crepuscolo degli Dei</i>)
<span class="pagenum" id="Page_373">[373]</span>
cominciata molti anni prima, interrotta più
volte e poi ripresa. L'ultima opera del maestro
fu il <i>Parsifal</i> (26 Luglio 1882).
</p>

<p>
Nietsche (Unzeitgenrässe Betrachtungen IV)
scrive parlando delle opere letterarie del maestro:
«Wagner come scrittore mostra sempre
lo sforzo di un uomo forte, al quale fu troncata
la mano destra e pugna colla sinistra. I
suoi scritti nulla hanno di dottrinale, la teoria
sta nelle sue opere musicali. Essi sono tentativi
di scrutare l'istinto che lo spinse alle sue
opere e di comprendere sè stesso. Se egli raggiungesse
di cambiare l'istinto in coscienza, allora
egli spererebbe che possa succedere il processo
inverso nell'animo dei suoi lettori».
</p>

<p>
Le teorie wagneriane nella loro sostanza non
erano veramente nuove. Noi le abbiamo già
trovate riconosciute dalla Camerata fiorentina e
da Gluck. Accenni ed idee simili troviamo nelle
Memorie di Gretry, negli scritti di Algarotti e
per noi non è senza interesse il vedere Giacomo
Leopardi lamentarsi nel suo Zibaldone
(Pensieri V, 254) della povertà espressiva dell'opera
specialmente seria cagionata «dal far
totalmente servire le parole allo spettacolo ed
alla musica e dalla confessata nullità di esse
parole, dalla quale necessariamente deriva la
nullità dei personaggi e così del coro e quindi
la mancanza di effetto morale ossia di passione».
</p>

<p>
Ma se non erano assolutamente nuove le teorie,
nuova fu la maniera di Wagner di metterle
in pratica, oppure, meglio detto, nuova fu la
<span class="pagenum" id="Page_374">[374]</span>
teoria che risultò dalle opere musicali di Wagner
e che egli trasse da esse. Gluck mise a sommo
delle sue aspirazioni il raggiungere la verità
drammatica ma non seppe o volle rompere le
forme musicali. Wagner invece parte dal principio
che la parola deve essere nel dramma
musicale l'elemento generante della melodia e
che questa deve nascere dalla cadenza naturale
ed accento della parola. Con ciò veniva bandita
la melodia assoluta e la forma musicale. Ma
ciò non bastava. Essendo l'azione drammatica
un tutto organico, bisognava trovare un mezzo
dal quale risultasse una continuità di stile. Anche
prima di Wagner si scrisse certo della musica
eminentemente drammatica ma soltanto
Wagner fu quegli che concepì e seppe trovare
per il primo uno stile drammatico continuato,
tutto nuovo e personale con una lingua musicale
diversa dalla solita. Quest'ultima era inadoperabile
per lui, dove essa per accidente non
aveva a tradurre speciali momenti lirici o poesia
a forme fisse, p. es., a strofe. Wagner disciolse
la melodia nei suoi elementi come già
aveva fatto in certo riguardo Beethoven nel
campo della musica istrumentale coi suoi sviluppi
tematici e fu questo procedimento che lo
condusse alla cosidetta melodia infinita che in
sè non è altro che il canto parlato. Da questo
deriva anche il maggior uso della cromatica
derivata dalla cadenza naturale della declamazione,
che ben di rado combina cogli intervalli
diatonici.
</p>

<p>
<span class="pagenum" id="Page_375">[375]</span>
</p>

<p>
La funzione dell'orchestra diventava tutt'altra,
giacchè se prima la linea melodica poteva
in certo riguardo bastare a sè stessa, ora
l'orchestra dovea supplire a quello che il canto
non poteva esprimere e per conseguenza diventare
sinfonia e non più contentarsi di accompagnare.
Ma mancando la musica istrumentale
della parola, essa poteva ancor meno della vocale
far senza della forma. Wagner trovò il
mezzo di poter combinare il canto declamatorio
colla nuova orchestra nel <i>Leitmotiv</i>, che
è ben diversa dalla reminiscenza simbolica di
un tema musicale, che si ripete, quando si vuol
esprimere lo stesso sentimento o l'egual situazione
ma che è un elemento architettonico
della nuova musica e che le impedisce di cadere
nel caos completo.
</p>

<p>
Wagner, questo <i>uomo di quattro anime</i> come
Leonardo, pensatore, patriota, poeta, musicista,
nella storia della coltura nazionale germanica
ha importanza simile a quella di Sofocle e
Eschilo nella Grecia, ed assieme a Bismark ha
destato in rami diversi il sentimento della grandezza
del suo popolo e contribuito cogli avvenimenti
politici al risorgimento nazionale.
Prima di lui l'opera tedesca con pochissime
eccezioni mancava di stile, d'ideale, d'indirizzo.
Dopo le opere di Weber e Marschner
si può anzi dire che nessun'opera drammatica
tedesca si fosse elevata al di sopra della mediocrità,
mancando in tutte il sentimento drammatico,
la potenza e l'unità.
</p>

<p>
<span class="pagenum" id="Page_376">[376]</span>
</p>

<p>
Wagner preferì pei suoi drammi il mito e le
azioni leggendarie medioevali, perchè queste
ci mostrano l'uomo liberato dai ceppi convenzionali
e nella sua prima semplicità. Come poeta
drammatico egli ebbe più detrattori che come
musicista, ma le critiche fattegli sono soltanto
giustificate in quanto concernono la lingua, più
volte contorta, ricercata, arcaica e persino inintelligibile,
non sempre per l'azione drammatica
stessa, giacchè molti dei suoi drammi per l'immaginazione,
la verità dei caratteri, il sapiente
aggruppamento delle parti hanno grande valore
anche come opere letterarie. Il tema prediletto
è la Redenzione per opera dell'amore (Olandese,
Lohengrin, Tannhäuser, Tristano, Parsifal).
</p>

<p>
L'opera di Wagner è sì complessa che è assai
difficile il parlare dell'elemento specifico musicale
in essa. Studiandola devesi però conchiudere
che la sua facoltà melodica è assai grande
e che egli seppe, quando lo volle, creare melodie
delle più ispirate e non solo nelle prime opere ma
in tutte fino alle ultime. Anzi l'intensità del
sentimento, la ricchezza armonica, la varietà
del ritmo segnano una continua linea ascendente
sicchè si può dire che l'aridità e l'astrusità di
alcune parti della <i>Trilogia</i>, dei <i>Maestri cantori</i>,
ecc., sono piuttosto le conseguenze d'una
esagerata costanza di principî che segni di decadenza
del genio wagneriano. I difetti di Wagner,
e che la sua opera non fu perfetta non si
vorrà negare neppure dai suoi più caldi fautori,
sono per noi italiani più sensibili che per
<span class="pagenum" id="Page_377">[377]</span>
i suoi connazionali. Il maggiore è la mancanza
di quella certa semplicità ed ingenuità, che pure
è tante volte propria dei genî. Egli si è fatto un
sistema e lo segue con pertinacia e costanza
anche dove ciò diventa pedanteria e la musica
vorrebbe prepotente rompere i legami che la
impacciano. Wagner è un genio potente ma complicato
e fatto in parte di riflessione. Volendo
caratterizzare e sottolineare tutto, egli finisce
molte volte coll'affaticare e distruggere l'impressione
totale. Wagner non fu mai sì ispirato
e potente che quando si dimenticò dei suoi
principî e sistemi e questo vale non soltanto
per le prime opere ma anche pei Maestri cantori,
per il Tristano ed il Parsifal.
</p>

<p>
Nessuno ebbe più caldi ammiratori di Wagner
ma altresì nessuno più accaniti nemici. La lotta,
oggi dopo tanti anni è ormai decisa per le
schiere wagneriane. Qualunque sia l'opinione
che si può avere sull'opera di Wagner, il sottrarsi
al di lei influsso sembra oggi ormai quasi
impossibile ed è inutile il non voler riconoscere
che la riforma wagneriana basa, specialmente
nella parte musicale, in gran parte su principî
veri e giustificati. Ma Wagner è un modello pericoloso
da imitarsi e se recò immensi vantaggi
all'arte musicale drammatica, l'influsso che egli
esercitò sui musicisti non fu certo sempre benefico.
I suoi seguaci non vollero soltanto accettare
le sue teorie nelle idee principali ma imitare
il suo procedere e qui naufragarono. L'applicazione
del sistema del <i>Leitmotiv</i> si mostrò
<span class="pagenum" id="Page_378">[378]</span>
finora perniciosa all'opera dei successori, perchè
essa presuppone una potenza specialissima nel
creare e trovare leitmotivi sì pregnanti e suscettibili
di infinite variazioni armoniche e ritmiche
da potere servire all'edifizio sinfonico, tutte
qualità che ebbe il genio di Wagner ma che mancano
quasi intieramente ai maestri posteriori.
</p>

<p>
Wagner appartiene ormai alla storia, quantunque
le sue opere sieno ancor oggi più vive
che mai e sarebbe tempo di considerare in lui
prima di tutto il musicista e non il filosofo e
costruttore di sistemi estetici e metafisici. Egli
fu un gran genio non perchè fu un innovatore e
creò nuove teorie ma perchè fu uno dei più
ispirati musicisti e riunì tutti gli elementi diversi
in un organismo rigenerato. Egli scelse
il mito e leggenda a soggetto dei suoi drammi,
perchè egli credette così di rendere più intelligibile
l'essenza dell'umanità. Ma se ciò poteva
forse valere per i suoi connazionali o per i più
colti di essi, questi miti dicono ben poco ai
popoli stranieri, diversi per istinto, lingua e
pensare, e noi latini non ammiriamo in lui che
il grande ed ispirato musicista.
</p>

<p>
Wagner e Verdi sono morti già da anni ed
è perciò possibile giudicare spassionatamente
della loro opera. Quale differenza fra questi due
uomini nati nello stesso anno ma da un popolo
ed in un ambiente ben diverso. Verdi crea le
sue opere lontano dal mondo, silenzioso ed austero
avvicendando una caduta con un successo
senza provocare dispute, senza voler imporre
<span class="pagenum" id="Page_379">[379]</span>
sistemi. Arrivato all'estrema vecchiaia, guardando
indietro alla via fatta e sorridente sulle
vicende umane come un antico filosofo, ci da
un'opera di serena ironia e giocondità. Wagner
invece sempre in fermento ed in lotta con sè e
gli uomini non si contenta di essere soltanto un
musicista ma vuol essere anche poeta, filosofo,
combatte battaglie per ogni sua opera nuova,
ed invece di un Falstaff, scrive prima di scendere
nella tomba il Parsifal «canto del cigno
favoloso, ferito a morte, lunga preghiera melodica
di un agonizzante che chiede pace, alzando
verso un Dio ignoto la voce straziante e pur
consolatrice, straziante e pura» (Borgese).
</p>

<p>
Fra i numerosi ammiratori di Wagner nessuno
fu più fedele, più sincero, più disinteressato
del grande pianista <i>Francesco Liszt</i> ed è
in gran parte di lui merito se i drammi wagneriani
furono presto eseguiti e le sue teorie
si diffusero.
</p>

<p>
<i>Francesco Liszt</i> (nato ai 22 Ottobre 1811,
morto ai 31 Luglio 1886), ungherese di nascita,
fu scolaro di Carlo Czerny, il celebre pedagogo,
e cominciò già nel 1834 quei viaggi artistici che
gli procacciarono la fama di essere il più geniale
dei pianisti. Dopo alcuni anni di soggiorno
a Parigi, egli continuò fino al 1847 i suoi viaggi,
destando dovunque inaudito fanatismo ed entusiasmo.
Nel 1847 accettò il posto di direttore
del teatro di Weimar dove rimase fino al 1861.
In questo tempo egli sviluppò un'attività prodigiosa
e Weimar divenne il centro della vita
<span class="pagenum" id="Page_380">[380]</span>
musicale germanica, al quale accorrevano i giovani,
molti dei quali divennero scolari del maestro
e contarono o contano ancora fra i migliori
musicisti di Germania. Le opere della nuova
scuola tanto le drammatiche che le istrumentali
vi furono eseguite con ogni accuratezza, i
nuovi problemi estetici si trattarono in articoli
e studî. Fu anche durante quest'epoca che
egli scrisse molte di quelle opere, per le quali
va annoverato fra gli innovatori della musica
istrumentale, come i <i>poemi sinfonici</i>, la sua
sinfonia <i>Dante</i> e <i>Faust</i>, la <i>Messa di Gran</i>, ecc.
Nel 1861 Liszt abbandonò Weimar, venne a
Roma ubbidendo ad un suo antico desiderio di
dedicarsi all'arte sacra e vi restò con poche
interruzioni fino al 1870. Poi visse a Pest e
Weimar raccogliendo intorno a sè un'eletta
schiera di giovani scolari. Anche questi anni
furono feraci e fra le moltissime opere di questo
tempo le più grandi ed importanti sono gli
oratori <i>Cristo</i>, <i>S. Elisabetta</i> e la <i>Messa ungherese
d'incoronazione</i>.
</p>

<p>
Liszt come compositore è certo inferiore al
pianista. Chi non ebbe la sorte di udirlo al
pianoforte, non può immaginare la potenza titanica,
la passione, la dolcezza, la poesia infinita
delle sue produzioni. Liszt non è paragonabile
a nessun pianista, perchè egli oltrepassa tutti
di gran lunga e non trova un parallelo che in
Paganini. Ambedue affascinavano il pubblico,
che era soggiogato come da una forza misteriosa.
Liszt fu altresì un gran riformatore della
<span class="pagenum" id="Page_381">[381]</span>
tecnica pianistica. Sebastiano Bach e Domenico
Scarlatti non si occuparono della didattica
ma il loro sistema tecnico risulta dalle loro opere.
La scuola tedesca basa sull'armonia ed il contrappunto
per cui la tecnica del pianoforte (cembalo)
somiglia a quella dell'organo. L'italiana
si fonda invece sulla linea melodica ed i passaggi
brillanti. Diverso era pure l'accompagnamento
posteriore di stile leggiero: i cosidetti bassi albertini
così chiamati da <i>Domenico Alberti</i> (1717-1740?)
che li usò fra i primi e che furono poi
adottati anche da Haydn e Mozart. Ma mentre
la scuola viennese considerava la tecnica quasi
uno scopo e finì in un mare di fantasie e variazioni
senza alcun valore, Muzio Clementi, che
apprese il pianoforte da Cordicelli, scolaro di
Scarlatti, seppe fondere i pregi delle due scuole
e da lui e dai suoi scolari <i>Giov. Cramer</i> (1771-1858)
e <i>Giov. Field</i> (1782-1837) dipendono tutti
i pianisti fino a Mendelssohn. Chi aprì nuovi
orizzonti alla tecnica pianistica fu di nuovo un
italiano, <i>Giuseppe Francesco Pollini</i> (1763-1846)
che nella sua tecnica si avvicina ormai molto
a Liszt, e noi troviamo già nelle sue opere la
melodia nelle note centrali, suonata or colla
mano destra ora colla sinistra, mentre l'accompagnamento
si estende a tutta la tastiera, ed
altre innovazioni ed effetti che sogliamo chiamare
lisztiani. Il maggior merito di Liszt fu
quello di aver introdotto la tecnica ed il colorito
orchestrale.
</p>

<p>
Le opere orchestrali di Liszt (dodici poemi
<span class="pagenum" id="Page_382">[382]</span>
sinfonici e due sinfonie — <i>Dante</i> e <i>Faust</i>) seguono
lo stesso indirizzo di quelle di Berlioz. Ma mentre
questi tentò di mantenere fino ad un certo
punto la forma tradizionale della sinfonia, Liszt
si libera intieramente da questa e ne crea una
nuova più adatta al soggetto poetico, che ogni
volta si rinnova e cambia a seconda dell'oggetto
che cerca di rappresentare od esprimere.
La parola, il pensiero poetico fecondano la sua
fantasia, che però non era veramente potente.
La sua tecnica è affatto speciale e consiste di
solito nella trasformazione ritmica di brani dei
temi scelti. Questi spesso non molto ispirati
non si adattano a veri sviluppi tematici, che difatti
mancano quasi sempre nelle opere di Liszt
ed egli vi supplisce con ripetizioni e coi crescendo,
ciò che gli impedisce di arrivare alla
concretazione dell'idea originaria alle volte geniale.
Altro difetto è il predominio dell'elemento
retorico ed estatico. Ad onta di ciò l'importanza
delle opere orchestrali di Liszt fu grandissima
per la musica moderna, perchè se esse non sono
capolavori, contengono almeno una quantità di
nuovi elementi geniali, di idee, che additarono
nuove vie all'arte ed alle quali Wagner attinse
molto più di quello che si crede e che influenzarono
la scuola russa e Riccardo Strauss.
</p>

<p>
Egli cercò pure di riformare la musica sacra,
tentando di fondere l'arte antica colla moderna
e creare un nuovo stile, partendo dal principio
senza dubbio giusto, che è impossibile rimontare
alle origini dell'arte ed ignorare nella musica
<span class="pagenum" id="Page_383">[383]</span>
da chiesa le conquiste dei secoli moderni,
se le emanazioni artistiche non devono rimanere
lettera morta ma corrispondere ai bisogni dei
tempi.
</p>

<p>
Le canzoni di Liszt quasi sconosciute confermano
quanto si disse perchè hanno degli elementi
di grande drammaticità e preludiano
alle modernissime.
</p>

<p>
Liszt è una delle più nobili figure nella storia
della musica, l'amico più disinteressato ed affezionato
di Wagner e di tanti altri musicisti, per
i quali combattè colla parola, gli scritti, l'insuperabile
maestro, l'uomo generoso sempre pronto
a soccorrere col consiglio e l'opera non domandando
mai nulla per se e le sue opere.
</p>

<div class="blockquote">
<p class="title">
LETTERATURA
</p>

<p>
I. Tiersot — <i>Berlioz</i>, Paris, 1904.
</p>

<p>
A. Jullien — <i>H. Berlioz</i>, Paris, 1888.
</p>

<p>
Hippeau — <i>H. Berlioz, l'homme et l'artiste</i>, Paris, 1893-95.
</p>

<p>
R. Pohl — <i>Gesammelte Schriften von H. Berlioz</i>, 1864.
</p>

<p>
Berlioz — <i>Memorie e scritti</i>, Paris.
</p>

<p>
Louis R. — <i>H. Berlioz</i>, 1904.
</p>

<p>
Schurè — <i>Le drame musical</i>, Paris.
</p>

<p>
R. Wagner — <i>Gesammelte Schriften</i>, Lipsia.
</p>

<p>
Glasenapp — <i>Das Leben Rich. Wagners</i>, 1906.
</p>

<p>
Chamberlain H. St. — <i>Richard Wagner</i>, 1904.
</p>

<p>
Torchi — <i>Ricc. Wagner</i>, 1890.
</p>

<p>
Adler G. — <i>R. Wagner</i>, 1904.
</p>

<p>
Chantevoine — <i>F. Liszt</i>, Paris, 1911.
</p>

<p>
Ramann — <i>Franz Liszt</i>, Lipsia, Breitkopf und Härtel.
</p>

<p>
F. Liszt — <i>Gesammelte Schriften</i>, 1880-1883.
</p>

<p>
Louis R. — <i>Franz Liszt</i>, Berlino, 1899.
</p>

<p>
Kapp. — <i>Franz Liszt</i>, Berlino, 1914.
</p>
</div>

<div class="chapter">
<p>
<span class="pagenum" id="Page_384">[384]</span>
</p>

<h2 id="cap21">CAPITOLO XXI.
<span class="smaller">Scuole nazionali.</span></h2>
</div>

<p>
Fino alla metà del secolo scorso la musica
aveva un carattere piuttosto internazionale, per
quanto non si vorrà certo negare che in molti
riguardi si distinsero sempre la musica italiana
e francese dalla tedesca. Ma queste differenze
per quanto esistenti non sono molto sensibili,
perchè i grandi maestri tedeschi e specialmente
gli antichi fino a Gluck e Mozart hanno subito
l'influsso della musica italiana e francese.
I maestri posteriori d'ogni nazione cominciarono
invece a mostrare una fisionomia più
decisamente nazionale come p. e. la francese
in Berlioz, Frank e Saint-Saens, ecc., e la
tedesca in Schumann, Brahms ed altri. Col destarsi
poi della coscienza nazionale, sia frutto
di guerre od avvenimenti politici o di maggior
coltura si vennero sempre più sviluppando differenze
anche nella musica di altre nazioni, specialmente
delle nordiche e slave, sia perchè
avevano conservata la loro musica popolare,
sia perchè s'erano fondate scuole nazionali ed
i musicisti non frequentavano più come prima
quasi esclusivamente quelle estere. L'egemonia
che l'Italia aveva esercitato per secoli sulla
musica era già cessata da tempo e gliela contrastava
la Germania. Ma se i giovani musicisti
<span class="pagenum" id="Page_385">[385]</span>
scandinavi ed alcuni dei russi accorrevano ancora
alle scuole tedesche per apprendervi l'arte
musicale, ritornati in patria essi cercarono di
liberarsi dall'influenza straniera ed approfittando
dell'immensa ricchezza della canzone e
melodia popolare seppero dare alle loro opere
il carattere nazionale servendosi appunto dell'elemento
melodico e ritmico della musica
popolare.
</p>

<p>
La prima per tempo di queste scuole è la
<i>Scandinava</i> che comprende la <i>danese</i>, la <i>norvegese</i>
e la <i>svedese</i> col ramo secondario della
musica <i>finnica</i>, che è di tutte la più recente. I
maestri scandinavi sono quasi tutti romantici
e derivano in ultima linea da Mendelssohn e
Schumann col già nominato Gade quale anello
di congiunzione. Essi prediligono perciò la musica
istrumentale e di questa le forme minori.
La loro musica, quantunque abbia l'impronta
moderna non mostra alcun influsso delle nuove
teorie rivoluzionarie ed è anzi piuttosto conservativa
e di carattere intimo e lirico. La nota
predominante è la melanconia in tutte le gradazioni,
appaiata ad un sentimento intenso della
natura e ad una felice disposizione al colorito
istrumentale e finezze armoniche e ritmiche,
derivanti senza dubbio da elementi etnici.
</p>

<p>
La musica danese prima di <i>Gade</i> non ebbe
vera impronta nazionale. Fu egli per il primo
che consciamente, almeno nelle opere della
giovinezza e virilità, ispirò alla sua musica
l'elemento nazionale. Prima si usava servirsi
<span class="pagenum" id="Page_386">[386]</span>
di qualche melodia popolare per scopi speciali
o per semplice amore di novità. Gade senza
copiare la musica delle canzoni nordiche seppe,
mantenendo le forme usuali creare un tipo di
melodia o spunto musicale, che ha un carattere
essenzialmente nazionale, sicchè la sua prima
sinfonia in <i>do minore</i> fu ai suoi tempi una rivelazione.
Questa sua nota speciale andò poi
nelle opere posteriori sempre più affievolendosi,
finchè egli finì col diventare un gentile
ed abile imitatore di Mendelssohn. Ma Gade
fece scuola in tutta la Scandinavia. Fra i migliori
musicisti della Danimarca contano <i>Emilio
Hartmann</i> (1836-1898), <i>Giorgio Mailing</i> (1836-1903),
<i>Asger Hamerik</i> (1843), <i>Augusto Enna</i>
(1860) che si dedica con qualche fortuna principalmente
al dramma musicale, (<i>La Strega</i>, <i>Cleopatra</i>,
ecc.), <i>Carl Nielsen</i> (1860).
</p>

<p>
Maggiore impronta nazionale della danese ha
la musica <i>norvegese</i> colle sue canzoni e danze
caratteristiche (<i>Halling</i>, <i>Springer</i>, ecc.). Ma
forse più che alla maggior ricchezza melodica
e varietà delle sue canzoni essa deve la sua superiorità
ai musicisti stessi, fra i quali <i>Kjelruf</i>
(1815-1863) ed il celebre violinista <i>Ole Bull</i>
(1810-1880) furono i primi che misero in onore
la musica nazionale. Il vero rappresentante
della scuola norvegese ed ancor oggi il più geniale
ed importante è <i>Edgardo Grieg</i> (1843-1907).
Egli è il poeta musicale della Scandinavia più
di Gade e degli altri, ed ha contribuito alla conoscenza
dell'anima nordica altrettanto che
<span class="pagenum" id="Page_387">[387]</span>
Biornsön ed Ibsen, perchè in ogni sua composizione,
la più grande e la più piccola egli non
smentisce mai il carattere speciale della sua
nazione e quasi neppur volendolo sa liberarsi
dall'influenza della musica popolare, che è diventata
sua seconda natura e che egli pur
creando nuove melodie e forme imita. La sua
natura è un misto di elementi artistici e popolareschi,
i quali si fondono organicamente, sicchè
l'opera che ne risulta non ha nulla di artificioso
ma è spontanea e sincera. Il Concerto
per pianoforte, le Sonate per violino, il Quartetto,
ecc., sono opere costruite secondo le
norme della morfologia musicale, eppure esse
hanno un'impronta tutta speciale, perchè il contenuto
è diverso, diversa la melodia, il ritmo
e l'armonizzazione.
</p>

<p>
Grieg discende da Schumann ed è vero impressionista.
Le sue opere sono quasi sempre
la traduzione poetica di un sentimento che occupa
il suo animo e che in lui, poeta dei suoni,
trova eco e si estrinseca nella sua arte. Le opere
più note oltre le nominate sono due <i>Suites</i> (<i>Peer-Gynt</i>)
per orchestra, una <i>Suite</i> in stile antico
per archi, un'<i>Ouverture</i>, i pezzi lirici per pianoforte
e molte delle sue bellissime canzoni.
Grieg non fu certo uno dei colossi della musica
ma piuttosto un delicatissimo e poetico
miniatore. Perciò le sue migliori opere non
sono le più grandi, giacchè a lui mancava la
potenza delle concezioni grandiose.
</p>

<p>
<i>Cristiano Sinding</i> (1856) invece è padrone delle
<span class="pagenum" id="Page_388">[388]</span>
forme maggiori e le predilige (Sinfonie, Concerti,
Sonate, Quintetto, Trio, ecc.). Confrontato
con Grieg egli è certo più maschio e potente
ma molto meno poetico nelle sue opere, meno
fortunato negli spunti, che sono alle volte rudi
ed aspri, meno nazionale nel colorito, meno
lirico ma invece molto più epico.
</p>

<p>
Altri noti musicisti norvegesi sono <i>Giovanni
Svendsen</i> (1840-1911) che scrisse ancor giovanissimo
le sue migliori opere (Ottetto, Sinfonie,
Concerti, Leggende, Rapsodie, ecc.); <i>Gerardo
Schjelderup</i> (1859) autore di drammi musicali
e <i>Halfdan Cleve</i> (1879) (Concerti per pianoforte,
ecc.).
</p>

<p>
Quasi le stesse caratteristiche mostra la musica
<i>svedese</i>. <i>Ivan Hallström</i> (1826-1901) cercò
già per tempo di liberare l'opera drammatica
musicale dalle influenze straniere e darle un
carattere nazionale, però con poca fortuna,
mentre maggiore ne ebbero i tentativi di <i>Gio.
Södermann</i> (1832-1876) di innalzare le sorti
della canzone <i>svedese</i> e di <i>Andrea Hallén</i> (1846)
per la musica istrumentale, che si risente della
musica di Wagner e Liszt. <i>Emilio Sjögren</i> (1853)
(Sonate, pezzi per pianoforte, cantate, canzoni,
ecc.), <i>Guglielmo Stenhammer</i> (1871) e <i>Guglielmo
Peterson-Berger</i> (1867) sono oggi i più noti musicisti
svedesi.
</p>

<p>
Alla musica scandinava appartiene anche
quella della <i>Finlandia</i>, del paese dei mille laghi,
una terra che ha pure una canzone popolare
propria, in molti riguardi diversa della
<span class="pagenum" id="Page_389">[389]</span>
scandinava e russa ma affine ad ambedue. Fino
a pochi anni fa il nome dei maestri nazionali
non oltrepassava i confini del paese. Oggi <i>Roberto
Kajanus</i> (1869) ed ancor più <i>Jean Sibelius</i>
(1865) sono abbastanza noti nel mondo musicale.
Anzi molti chiamano ora Sibelius il caposcuola
non solo della musica finlandese ma
della nordica in genere. Alle opere di lui (poemi
sinfonici, sinfonie, Concerto per violino, pezzi
per pianoforte, canzoni, ecc.), manca però quasi
intieramente la nota ilare e gioconda ed esse
hanno somiglianza colla natura del paese dai
lunghi inverni, le fitte nebbie, rotte alle volte
da qualche raggio di sole sbiadito, che mostra
gli stagni fumanti ed il verde pallido delle erbe.
Anche egli come Grieg non padroneggia le forme
maggiori e non è di rado frammentario.
</p>

<p>
La musica <i>russa</i> prima di Glinka ebbe ben
poca importanza come arte nazionale. Sarti,
Galuppi, Martini, Paisiello e Cimarosa per non
nominare che i maggiori, soggiornarono a lungo
nella Russia e vi scrissero molte delle loro opere.
Il vero creatore della musica russa è <i>Michele
Glinka</i> (1804-1857) l'autore della <i>Vita per lo Czar</i>
(1837) e <i>Russlan e Ludmilla</i>, ambedue pregne
di carattere e melodia nazionale, con novità di
ritmi ed armonizzazione ma ben lontane da
meritare gli esagerati entusiasmi, che destano
ancor oggi nella loro patria. Quasi contemporaneo
è <i>Alessandro Dargomisky</i> (1813-1869) (<i>Russalka</i>
e <i>Convitato di pietra</i>) forse meno ispirato
di Glinka ma ricco di sentimento drammatico
<span class="pagenum" id="Page_390">[390]</span>
e ricercatore di nuove forme. In questo riguardo
si può anzi dire che egli col suo recitativo melodico,
base di tutto il suo Convitato di pietra,
ha molti punti di affinità cogli autori più
moderni. <i>Alessandro Seroff</i> (1820-1871) (<i>Giuditta</i>,
<i>Rogneda</i>) completa la triade ma non raggiunge
neppur lontanamente i suddetti.
</p>

<p>
Il vero e decisivo impulso a creare di proposito
una vera arte musicale russa partì dal
cosidetto cenacolo dei cinque (<i>Balakireff</i>, <i>Cui</i>,
<i>Borodine</i>, <i>Rimsky-Korsakoff</i> e <i>Moussorzsky</i>), che
per caso originariamente furono o uomini di
scienza o soldati. Era l'epoca del fermento prodotto
dalle opere di Berlioz, Liszt e Wagner ed
in genere della musica programmatica e descrittiva.
I cinque nominati bandirono la crociata
contro la musica italiana e francese ed
accettando i nuovi principî cercarono di metterli
in pratica nelle loro opere sia drammatiche
che sinfoniche. Supremo scopo poi era di dare
alla loro musica una vera impronta nazionale
togliendola dalla melodia e dal ritmo delle canzoni
popolari. Queste col loro carattere oscillante
fra il maggiore e il minore, somigliante
molte volte alle antiche tonalità di chiesa, con
elementi orientali frammischiati furono dai sudetti
sapientemente utilizzati ed imitati ed
hanno dato alle opere della scuola russa moderna
un certo carattere esotico ed originale che ne
è forse il maggior pregio. Il ritmo della musica
russa ha qualche cosa di elementare che deriva
più dalla razza che dalla volontà del musicista
<span class="pagenum" id="Page_391">[391]</span>
ed è svariatissimo (anche p. e. in <span class="above">5</span>&#xfeff;&#8260;&#xfeff;<span class="below">4</span>,
<span class="above">5</span>&#xfeff;&#8260;&#xfeff;<span class="below">8</span>, ecc.).
</p>

<p>
Il più audace innovatore dei nominati è <i>Modesto
Moussorzky</i> (1823-1881) quantunque egli
non ebbe mai sufficiente padronanza della parte
tecnica della sua arte. Egli è l'autore dell'opera
<i>Boris Godounov</i>, che quando fu data la prima
volta nel 1877 a Pietroburgo fu derisa e cadde
miseramente, mentre oggi si considera come
l'opera più audace e nuova della scuola russa.
In essa l'arte sinfonica non ha alcuna parte,
ma tutto è conciso, rapido ed eminentemente
drammatico.
</p>

<p>
<i>Cesare Cui</i> (1835) scrisse più opere drammatiche,
<i>Angelo</i>, <i>Ratcliff</i>, ecc., e sinfoniche. Ma il
suo maggior merito sta nell'aver combattuto
accanitamente per i nuovi ideali specialmente
coi suoi scritti e la sua propaganda. <i>Al. Borodine</i>
(1834-1887) gli fu nell'ispirazione di gran
lunga superiore e ci lasciò poche ma belle opere
quali, p. es., il secondo quartetto, la sinfonia
in <i>do minore</i>. Il suo <i>Principe Igor</i>, opera rimasta
incompiuta e finita poi da Rimsky-Korsakoff
e Glazounow è scritta piuttosto nello stile antico
ma contiene nelle danze e nei cori delle
pagine stupende di un colorito smagliante. <i>Nicola
Rimsky-Korsakoff</i> (1844-1908) fu di tutti
il più sapiente e molti dei giovani musicisti russi,
che contano fra i migliori, furono suoi scolari.
Egli si provò in tutti i rami della musica e quasi
in tutti con fortuna (opere drammatiche <i>Sadko</i>,
<i>Notte di maggio</i>, <i>Pskovitaine</i>, ecc., sinfonie,
<span class="pagenum" id="Page_392">[392]</span>
poemi sinfonici, <i>Antar</i>, <i>Sheherezade</i>, quartetti,
Concerti, ecc.).
</p>

<p>
Ma più che tutti questi musicisti sono noti
al mondo internazionale i loro contemporanei
<i>Antonio Rubinstein</i> (1829-1894) e <i>Pietro Tschaikowsky</i>
(1840-1893). Il primo, celebre pianista e
fecondissimo autore di opere teatrali (<i>Nerone</i>,
<i>Feramor</i>, <i>Maccabei</i>, <i>Demonio</i>, ecc.), sinfonie,
concerti, musica da camera, canzoni, oratorî,
ecc., è oggi pressochè dimenticato, quantunque
nelle sue opere sieno numerosi i momenti di
vera ispirazione geniale. Ma in tutta la sua stragrande
produzione non c'è un'opera di maggior
mole che sia veramente perfetta. Spunti dei più
eletti si avvicendano con frasi comuni, ed ad un
tempo riuscitissimo ne seguono degli altri,
scritti senza ogni cura, nei quali l'autore si
trascina innanzi con lunghe esposizioni e lavori
tematici senza alcun valore.
</p>

<p>
Tschaikowsky è più moderno, più sincero per
quanto più bizzarro, più lirico che drammatico.
Egli è incoerente nello stile ma spesso assai
ispirato. Fra le sue opere (<i>Eugen Onegin</i>, <i>Jolanda</i>,
<i>Mazeppa</i>, ecc., Sinfonie, Quartetti, Concerti,
Suites, ecc.), emerge su tutte la sesta sinfonia
in <i>Si minore</i>, la patetica, una delle migliori
opere sinfoniche degli ultimi decenni,
calda di fantasia, piena di contrasti, varia nei
ritmi e coloriti.
</p>

<p>
Tanto Rubinstein che Tschaikowsky non sono
musicisti sì schiettamente nazionali quanto i
suddetti, quantunque molti dei temi delle loro
<span class="pagenum" id="Page_393">[393]</span>
opere abbiano carattere russo nazionale, ciò
che vale specialmente delle composizioni di
Tschaikowsky. La nuova scuola russa li ha perciò
piuttosto trascurati e cominciò col foggiare
la sua musica servendosi quasi intieramente di
melodie nazionali. Così le opere di <i>Alessandro
Glazounow</i> (1865), il capo dei giovani russi (7
sinfonie, poemi sinfonici, quartetti, ecc.), talento
fecondissimo e precoce, fino alle ultime di
pochi anni fa, sono di carattere spiccatissimo
nazionale quasi ostentativo e lo stesso si può
dire di quelle degli altri migliori: <i>Soloview</i>,
<i>Liadow</i>, <i>Juon</i>, <i>Tanéjew</i>, <i>Glière</i>, ecc.
</p>

<p>
Da qualche tempo è però sensibile una certa
reazione, del resto salutare ed utile, perchè la
troppa predominanza dell'elemento melodico
nazionale finiva a rendere monotone le nuove
opere. La produttività dei musicisti russi moderni
è stragrande. Venuti tardi essi sembrano
quasi voler guadagnare il tempo perduto e le
loro sinfonie, poemi sinfonici e quartetti non si
contano più. Il pubblico cosmopolita accolse
tutte queste opere con grande simpatia, perchè
esse portavano finalmente una nuova nota. Ma
oggi si può ormai accorgersi di una diminuzione
di interesse, come è successo colla musica nordica.
Le melodie russe sono poco varie, o nenie
melanconiche, che ricordano le steppe oppure
piccole danze che si ripetono fino all'infinito.
Il loro valore intrinseco è perciò molto relativo
e se quei temi possono servire ad episodi e
sono suscettibili di coloriti svariati, essi si
<span class="pagenum" id="Page_394">[394]</span>
adattano poco ad essere usati nelle forme maggiori
della musica. Ma comunque ciò sia, la
musica russa ha avuta una certa influenza sulla
musica moderna in generale e ci ha resi attenti
ad una quantità di musicisti, maestri dell'arte
dell'orchestrazione e dell'armonia quasi sempre
assai interessante, ricchi di temperamento esuberante,
concettosi e non di rado ispirati ma
altresì spesso bizzarri e brutali nella ricerca
dei contrasti più crassi, poco amanti del serio
lavoro tematico ed ancor lontani dal raggiungere
quel grado di misura che è necessario
alle opere durature.
</p>

<p>
La disposizione del popolo <i>boemo</i> alla musica
è proverbiale ed infiniti sono i musicisti
boemi specialmente suonatori di strumenti, dai
più celebri virtuosi ai più meschini suonatori
girovaghi. Ma una vera musica boema oltre a
quella delle canzoni e danze popolari si venne
formando soltanto dopo che anche i boemi si
ricordarono di non essere soltanto una parte
dell'Austria ma una nazione con lingua e letteratura
propria e si destò il sentimento nazionale
e patriottico.
</p>

<p>
Il padre della nuova musica boema è <i>Federico
Smetana</i> (1824-1884), vero musicista di razza, il
creatore dell'opera nazionale (<i>La sposa venduta</i>,
<i>il Secreto</i>, <i>Dalibor</i>, <i>Il bacio</i>, ecc.), ed autore di
una specie di epopea nazionale in musica,
<i>La mia patria</i>, serie di sei poemi sinfonici,
scritti a somiglianza di quelli di Liszt, ma certo
più ispirati e più semplicemente concepiti. Pochi
<span class="pagenum" id="Page_395">[395]</span>
anni prima della sua morte minacciato dalla
pazzia e quasi sordo scrisse un quartetto per
archi <i>Dalla mia vita</i>, che è un'opera di gran
passione e sentimento tragico. Fra le opere
teatrali <i>la Sposa venduta</i> è la migliore e la sua
freschezza melodica e ritmica va a gara con
una fattura sapientissima ed un colorito orchestrale
dei più fini.
</p>

<p>
L'eredità di Smetana fu raccolta da <i>Antonio
Dvorak</i> (1841-1904), senza dubbio il più grande
musicista boemo, dotato di ispirazione, ricco
di fantasia, colorista per eccellenza, spontaneo
e fecondo. La musica di Dvorak (opere
teatrali, quartetti, sinfonie, concerti, oratori,
poemi sinfonici, ecc.), ha l'impronta nazionale
ma essa gli viene più per istinto che per volontà,
diversamente da Smetana. Meno profondo
e sapiente di Brahms, che fu quegli
che gli aprì la strada nel mondo musicale,
egli è certo di lui più melodioso, più accessibile
al pubblico. Il campo in cui egli eccelse
e scrisse opere forse durature è quello della musica
assoluta. Ma dopo un soggiorno di alcuni
anni in America egli si convertì per sua disgrazia
alla musica programmatica e le sue ultime
opere non possono mettersi a paro con quelle
anteriori. Dvorak era un musicista troppo istintivo,
soltanto un musicista, non complicato con
un esteta e filosofo ed egli si fermò soltanto
all'esteriorità e credette bastare la traduzione
musicale di un soggetto poetico passo per
passo, verso per verso, per scrivere dei poemi
<span class="pagenum" id="Page_396">[396]</span>
sinfonici. Ad onta di ciò c'è tanto d'ispirato e
sano nella sua musica, tanta superiorità tecnica
e tanto splendido colorito orchestrale da non
comprendere come le sue opere ad eccezione
di qualche quartetto vadano ormai in dimenticanza.
</p>

<p>
Un altro musicista boemo che meriterebbe
esser più noto di quello che è, fu <i>Zdenko Fibich</i>
(1850-1900), vero poeta del pianoforte. Fra
i contemporanei si distinguono <i>Viteslavo Novâk</i>
(1870), ardito e nuovo, <i>Giuseppe Suk</i> (1874).
</p>

<p>
Una vera musica <i>inglese</i> non esiste ad eccezione
di quella delle vecchie canzoni, alle quali
non si può negare una fisionomia propria. Eppure
anche in Inghilterra si coltivò e si coltiva
con amore e perseveranza la musica ed i maggiori
maestri di tutte le nazioni vi trovarono o
personalmente o colle loro opere sempre cordiale
accoglienza. Le sorti della musica inglese
si rialzarono però già da molti anni e mentre
prima non si potevano nominare oltre i musicisti
di altri tempi che due inglesi, che ebbero anche
sul continente qualche fama (<i>Vincenzo Wallace</i>
(1814-1865) la <i>Maritana</i> e <i>Michele Balfe</i> (1808-1870)
la <i>Zingara</i>) oggi sono parecchi i maestri
inglesi che sono notissimi specialmente nel
ramo dell'oratorio e della musica sinfonica.
</p>

<p>
Questi sono <i>Alessandro Mackenzie</i> (1847),
<i>G. A. Macfarren</i> (1813-1887), <i>Arturo Sullivan</i>
(1842-1900), <i>Ferd. Cowen</i> (1852), <i>Carlo Standford</i>
(1852), <i>Hubert Parry</i> (1848), <i>Granville Bantock</i>
(1868) e sovratutti <i>Edoardo Elgar</i> (1857).
</p>

<p>
<span class="pagenum" id="Page_397">[397]</span>
</p>

<p>
Quantunque quasi tutti questi musicisti si
dedicarono anche alla musica istrumentale, la
loro predilezione è però rivolta all'oratorio sia
biblico che di altro soggetto e ciò forse meno
per un bisogno artistico della loro anima quanto
per il fatto, che i numerosi festivals annui provocano
una produzione di simili opere, che negli
altri paesi sono in completa decadenza. La possibilità
poi di esecuzioni con gran masse corali
assai disciplinate influisce altresì sui maestri,
che come p. e. Bantock ha potuto scrivere una
grande sinfonia corale, <i>Atalanta a Caledonia</i>
(1912) senza orchestra per venti gruppi di voci
usate come strumenti. Di tutti questi oratori
due soli sono noti sul continente, <i>il sogno di
Geronzio</i> e gli <i>Apostoli</i> di Elgar.
</p>

<p>
Una posizione a parte prende <i>Ethel Smyth</i>
(1858) uno spirito irrequieto che cominciò seguendo
vie già battute per trasformarsi e convertirsi
poi ad una lingua più moderna nelle
sue due opere, la <i>Foresta</i>, e specialmente i <i>Naufraghi</i>.
Fra le donne compositrici Smyth supera
certo di gran lunga le colleghe d'ogni paese.
</p>

<p>
Quantunque la musica inglese sia piuttosto
di carattere conservativo, anch'essa non ha
potuto sottrarsi al modernismo musicale odierno
e non mancano giovani musicisti, che hanno
tendenze nazionali e cercano di dare un carattere
specifico alla musica inglese basandosi
specialmente sulla canzone popolare. A questo
gruppo appartengono <i>Ralphe Vaughan Williams</i>
(1872), <i>Percy Grainger</i> (1882) e <i>Cirillo
<span class="pagenum" id="Page_398">[398]</span>
Scott</i>, il più avanzato fra i nominati. In ultima
linea manca però alla musica moderna
inglese ancora la vera ispirazione ed essa è
internamente piuttosto fredda e senza passione.
</p>

<p>
La musica <i>americana</i> è ancor giovane e manca
come l'inglese di propria fisionomia, non esistendo
una vera canzone popolare. L'unico musicista
americano, che ha una nota specifica è
<i>Edvardo Mac Dowel</i> (1861-1908), autore di poemi
sinfonici, concerti, suites, ecc. Le sue migliori
opere sono però certo quelle per pianoforte e
specialmente le minori (<i>Sea pieces</i>, ecc.) e molte
canzoni. Altri musicisti americani di qualche
nome sono: <i>Edgar Kelley</i> (1857), <i>Giorgio Cladwik</i>
(1854) e <i>Orazio Parker</i> (1863).
</p>

<p>
A completare l'enumerazione delle scuole nazionali
sono da aggiungersi la <i>belga</i> o <i>fiamminga</i>
e la <i>spagnuola</i> quantunque per ambedue
non si possa parlare di tendenze decisamente
nazionali. <i>Pietro Benoit</i> (1834-1901) ha scritto
più opere teatrali ed oratori su testi fiamminghi
ma senza una vera nota personale. <i>Edgardo Tinel</i>
(1854-1912) ebbe qualche successo col suo oratorio
<i>Franciscus</i> ma egli è nelle sue opere piuttosto
dotto che ispirato. <i>Jan Blockx</i> (1851-1912)
è con <i>Paolo Gilson</i> (1865) forse il più originale e
moderno dei nominati.
</p>

<p>
Un'opera <i>spagnuola</i> o <i>portoghese</i> non esiste
e la musica di quei paesi dopo Vittoria, Morales
e Guerrero non ha quasi più importanza
nella storia della musica e si contenta di produrre
<span class="pagenum" id="Page_399">[399]</span>
<i>Zarzuele</i> (operette). Un'eccezione è però da farsi
per <i>Filippo Pedrell</i> (1841), dottissimo cultore
degli studî musicali storici ed autore di una
Trilogia: <i>I Pirenei</i> (1902) opera di gran polso,
concepita modernamente. Negli ultimi anni è
però innegabile un risorgimento anche nella
Spagna e le opere dei musicisti moderni (<i>Ripolles,
Pujol, Morera, Manuel de Falla, Laparra</i>
e <i>Turina</i>, ecc.), cominciano a mostrare serietà
di studî ed un nuovo indirizzo promettente.
</p>

<p>
Il maggiore di tutti i musicisti spagnoli moderni
e quello che sembrava destinato a rialzarne
le sue sorti fu <i>Isacco Albeniz</i> (1861-1910). Più
che le altre sue opere sono quelle per pianoforte,
specialmente la raccolta <i>Iberia</i>, che lo
innalzano sugli altri. Gli spagnoli moderni compreso
Albeniz derivano però dalla scuola modernista
francese e di veramente nuovo non c'è
nelle loro opere che l'elemento spiccato popolaresco,
che però non è gran fatto vario, perchè
non sa sortire dal ritmo di danza.
</p>

<div class="blockquote">
<p class="title">
LETTERATURA
</p>

<p>
Walter Niemann — <i>Die Musik Skandinaviens</i>, Breitkopf
und Härtel.
</p>

<p>
Soubies A. — <i>La musique scandinave au XIX siècle</i>. Rivista
italiana, anno 8º, fasc. 2º, e 9º fasc. 4º.
</p>

<p>
Harwart E. — <i>La musique actuelle dans les Etats Scandinaves</i>,
Paris, Fischbacher, 1910.
</p>

<p>
H. F. Finks — <i>Edvard Grieg</i>, London, John Lane, anche
trad. ted. Stuttgart. Grüninger.
</p>

<p>
Schielderup und Niemann — <i>Grieg biografie</i>, Lipsia, Peters
</p>

<p>
Cui C. — <i>La musique en Russie</i>, Paris, Fischbacher, 1881.
</p>

<p>
<span class="pagenum" id="Page_400">[400]</span>
</p>

<p>
Soubies A. — <i>Précis de l'Histoire de la musique russe</i>, Paris,
Fischbacher, 1903.
</p>

<p>
Bernstein N. — <i>Anton Rubinstein</i>, Lipsia.
</p>

<p>
Zabel E. — <i>Anton Rubinstein</i>, 1892.
</p>

<p>
Calvocoressi — <i>Glinka</i>, Paris, 1911.
</p>

<p>
Knorr. I. — <i>Tschaikowsky</i>, Berlino, 1900.
</p>

<p>
Tschaikowski M. — <i>Tschaikowski</i>, 1904, trad. in tedesco da
P. Iuon.
</p>

<p>
Calvocoressi — <i>Moussorzsky</i>, Paris, 1910.
</p>

<p>
Pougin A. — <i>Essai historique sur la musique en Russie</i>. Rivista
musicale italiana, Vol. III. e IV.
</p>

<p>
Bruneau A. — <i>Die russische Musik</i>, Berlin, Bard-Marquardt
et Comp.
</p>

<p>
Batka R. — <i>Geschichte der boemischen Musik</i>, Berlin, Bard-Marquardt
et Comp.
</p>

<p>
Streatfeild R. A. — <i>Musiciens anglais contemporains</i>, Paris,
1913.
</p>

<p>
Maitland J. A. Fuller — <i>Englische Musik in the XIX century</i>,
London, Grand Richards, 1902.
</p>

<p>
Elson L. C. — <i>The history of American Music</i>, New-York,
Macmillan, 1904.
</p>

<p>
Soubies A. — <i>La musique en Espagne</i>, Paris, 1900.
</p>
</div>

<div class="chapter">
<h2 id="cap22">CAPITOLO XXII.
<span class="smaller">La musica italiana, francese e tedesca
dei nostri giorni.</span></h2>
</div>

<p>
Il progresso che la coltura musicale ha fatto
durante gli ultimi decenni in Italia è veramente
notabile. Per comprenderlo è necessario richiamarsi
alla memoria i tempi non molto lontani,
quando l'ignoranza la più crassa circa le maggiori
<span class="pagenum" id="Page_401">[401]</span>
opere della musica istrumentale ed in genere
della straniera era la regola e, ciò che è
peggio, questo non valeva soltanto per il pubblico
ma anche per la maggior parte dei musicisti
stessi che senza ombra di veri ideali e
senza sufficiente preparazione si mettevano a
scrivere per il teatro. Su questo triste stato di
cose influiva l'istruzione che s'impartiva ai giovani
nei Conservatori da maestri senza vera
coltura nè musicale nè generale, che si contentavano
di insegnare quel tanto della loro arte che
era assolutamente necessario e che, perchè essi
avevano scritto un paio d'opere teatrali, avviavano
i loro allievi per quella strada, che allora
era l'unica aperta, anche se essa non si adattava
al talento specifico dello scolaro. A difficoltare
poi il miglioramento contribuiva il concentrarsi
dell'interesse del pubblico al solo
teatro, che non era che luogo di divertimento
e svago ma ben raramente di educazione e coltura.
La mancanza di orchestre stabili e società
corali costringeva del resto i musicisti
a trascurare altri rami della musica oltre la
teatrale.
</p>

<p>
Tra i primi che contribuirono al risveglio
musicale ed a rialzare la coltura vanno nominati
<i>Alberto Mazzuccato</i> (1813-1877) direttore
del Conservatorio di Milano, miglior maestro che
compositore, uomo di profondo sapere, critico
perspicace e studioso di nuove cose ed <i>Antonio
Bazzini</i> professore di composizione e poi direttore
del Conservatorio di Milano.
</p>

<p>
<span class="pagenum" id="Page_402">[402]</span>
</p>

<p>
Eran quelli gli anni della maggior vitalità
delle opere di Giuseppe Verdi, che brillava
quale astro solitario ed era l'unico rappresentante
vivente della musica italiana all'estero.
Ma per ragioni che non è qui il luogo di ricercare,
le opere di Verdi non ebbero nella sua
patria tanti imitatori, quanto si avrebbe potuto
credere ed i nuovi maestri cercarono altri modelli
da imitare, che dapprima furono Gounod
e poi Bizet e finalmente Massenet. Di un'imitazione
wagneriana non si poteva parlare nè
prima nè dopo, giacchè se è innegabile che i
principî cardinali delle teorie wagneriane hanno
influito in genere su tutta la musica da teatro,
i maestri italiani dalle opere di Wagner appresero
soltanto alcuni procedimenti tecnici ma si
fermarono piuttosto alla superficialità, ciò che
fu forse fortuna, giacchè l'imitazione wagneriana
ha in Germania e Francia isterilito una
quantità di talenti di secondo rango.
</p>

<p>
Un maestro dell'epoca di transizione, per
non parlare di Arrigo Boito, che sta a parte e
di <i>Cesare Dominicetti</i> (1821-1888) che è dimenticato
più di quanto merita, fu <i>Alfredo Catalani</i>
(1854-1895). Educato prima di compire i suoi
studi in Italia al Conservatorio di Parigi, egli cominciò
con un'egloga musicale <i>La falce</i> (1875)
che sembrò ai suoi tempi una rivelazione e che
è da mettersi fra le sue migliori composizioni.
Seguirono poi l'<i>Elda</i>, opera farraginosa ma
piena di promesse, che divenne poi la <i>Loreley</i>,
l'<i>Edmea</i> più facile ma di minor valore, la <i>Dejanice</i>
<span class="pagenum" id="Page_403">[403]</span>
e la <i>Wally</i> (1892) che ancora si eseguisce
con plauso. Catalani fu fra i primi in Italia ad
abbandonare le antiche forme ed a creare il
dramma musicale. Egli era un'anima gentile,
delicata, inclinante al patetico e sentimentale
senza troppo impeto drammatico. La sua vena
inventiva non è gran fatto originale nè potente
ma sempre fine. Egli è un pittore di primo
rango e sa descrivere con mille interessanti
particolari il paesaggio. In ordine di tempo egli
è da ritenersi il primo della scuola dei cosidetti
veristi posteriori, per quanto i libretti, che egli
mise in musica appartengono al più puro ed
esagerato romanticismo, e tale lo fanno la maniera
di concepire il dramma musicale, la ricerca
dei particolari e traduzione del testo.
</p>

<p>
La parola verismo musicale e la scuola italiana
del verismo è di data posteriore ed il nome
ci venne dalla Germania. In complesso la prima
non vuol dir nulla, giacchè se per essa s'intende
imitazione di cose del mondo esterno
coi mezzi della musica, i maestri italiani non
furono più veristi di altri stranieri. Comunque,
i maestri italiani moderni hanno una fisionomia
propria e pur mantenendo abbastanza fedelmente
il carattere nazionale, hanno influito a
creare l'opera moderna, liberandola da tutto il
romanticismo antico e sostituendo a marionette
storiche o d'invenzione veri uomini che sentono,
soffrono, amano, odiano e gioiscono.
</p>

<p>
Ma se ciò successe, non bisogna credere che
il merito sia esclusivo dei musicisti, chè essi
<span class="pagenum" id="Page_404">[404]</span>
non fecero anzi che seguire l'indirizzo dei
tempi e della produzione letteraria, che s'era
già messa per quella via. L'ambiente era perciò
preparato ed è naturale che i giovani musicisti,
figli del loro tempo, abbiano cercato quei
drammi che più s'adattavano all'indirizzo ormai
generale. Dato questo, era sottinteso che il
musicista che sceglieva un dramma scritto alla
maniera nuova, non poteva metterlo in musica
come si faceva prima. Del resto la predilezione
di soggetti del più crasso realismo fu cosa abbastanza
passeggiera e come i romanzi di Zola
hanno perduto oggi gran parte del loro interesse,
i musicisti hanno quasi cessato di occuparsi
esclusivamente di fatti di sangue ed azioni
da postribolo. Qualunque però sia il giudizio
che si vuol dare delle opere musicali nate sotto
questa stella, il fatto dell'immenso successo
che alcune di esse ebbero non soltanto in Italia
ma anche in altri paesi, è prova del principio
di vitalità a loro inerente e noi fummo non solo
liberati dall'incubo dell'imitazione wagneriana
ma furono aperte nuove vie all'opera moderna,
che forse sarà la psicologica, cioè quella che cercherà
scrutare i più profondi sentimenti umani.
Egli è perciò ben a torto che la critica, specialmente
la straniera, si è divertita a detrarre
in ogni modo le opere dei maestri italiani moderni
ed a voler disconoscere quel tanto di nuovo
e quei sani principî che esse contengono e far
credere che il tutto non fu che una bolla di sapone
o una felice speculazione di un accorto
editore.
</p>

<p>
<span class="pagenum" id="Page_405">[405]</span>
</p>

<p>
Di tutte le opere di questi maestri la più fortunata
e quella che ancor oggi conserva quasi
tutta la sua vitalità è la <i>Cavalleria Rusticana</i>
(1890) di <i>Pietro Mascagni</i> (1863), un'opera di genio
ad onta dei suoi gravi difetti, piena di impeto
e calore di giovinezza, ricca d'ispirazione,
chiara, drammatica, sincera e nazionale, che
non sarà senza importanza nella storia della musica
teatrale, perchè per la prima volta vi domina
l'elemento popolare semplice ed istintivo.
I difetti stanno specialmente nella deficienza
del lavoro tematico, alla quale cercano supplire
le ripetizioni in altri toni, nella ricerca troppo
palese dell'effetto con mezzi spesso affatto esteriori
e comuni, in somma nella superficialità dell'apparato
tecnico. Mascagni diventò colla Cavalleria
specialmente per gli stranieri l'antesignano
della scuola verista probabilmente senza
merito o colpa, perchè fu certo il caso che gli
offrì un buon libretto nè egli quando lo scelse
era uomo da mulinare nella sua mente riforme.
La Cavalleria divenne il modello di molte altre
opere che sono scritte sulla stessa falsariga e
che esagerano i difetti di Mascagni. Due di
queste <i>A basso porto</i> di <i>Nicola Spinelli</i> e <i>Santa
Lucia</i> di <i>Antonio Tasca</i>, si mantennero alcun
tempo nel repertorio dei teatri di Germania
e sembravano buone promesse, che però non
ebbero seguito.
</p>

<p>
Mascagni non seppe più raggiungere colle sue
opere posteriori, il successo della Cavalleria.
Già <i>L'amico Fritz</i> ed i <i>Rantzau</i> non hanno più
<span class="pagenum" id="Page_406">[406]</span>
la spontaneità melodica della prima opera e vi
si sente la volontà di essere più ricercato, più
fine specialmente nell'armonia, che del resto è
spesse volte nuova ed interessante. Nei Rantzau
poi c'è troppa spezzatura ed un affannoso cambiamento
di tempi senza necessità ma solo per
amore di nuove cose. Del <i>Ratcliff</i> si disse che
fosse opera in parte scritta prima della Cavalleria.
Comunque, è innegabile che è opera forte
e che contiene delle splendide pagine. L'<i>Iris</i>,
venuta dopo, è l'opera che si distacca di più
da ogni altra del maestro, compresa l'<i>Amica</i> e
le <i>Maschere</i>. Il soggetto giapponese ne fu soltanto
in parte la cagione, giacchè della musica
giapponese Mascagni non potè o volle servirsi
e neppure del colorito locale. Ma egli, come prima
di lui fece Bizet, si creò egli stesso un ambiente
nuovo con colorito speciale adatto, ciò che val
più che seminare quà e là qualche spunto melodico
tolto dalle canzoni popolari ed ha adornato
la delicata creatura giapponese di molte
grazie, soffondendola di una grande poesia, che
esala il suo profumo in tutta l'opera, certo la
migliore e più ispirata dopo la Cavalleria. Le
<i>Maschere</i> non ebbero successo e ben difficilmente
potevano averlo per l'infelicissimo libretto che
è inetto a poter ispirare un musicista e perchè
la musa di Mascagni ha ben poco di comico
ed è naturalmente drammatica e passionale.
Oltre a ciò a Mascagni mancava la coltura necessaria
ed il senso storico per riescire a rianimare
le antiche maschere italiane oppure realizzare
<span class="pagenum" id="Page_407">[407]</span>
musicalmente la satira, che il poeta forse
aveva in mente.
</p>

<p>
Le tre ultime opere (<i>Amica, Isabeau, Parisina</i>)
segnano ormai una completa decadenza.
A Mascagni non fanno certo difetto il talento,
l'ispirazione, la foga drammatica, l'intuizione,
insomma tutto quello che era necessario per
farne un grande maestro. Ma a lui mancano
invece la severa critica e la disciplina verso
se stesso, l'assoluta serietà di propositi, una cultura
musicale estetica ed anche la sapienza
tecnica. Mascagni è un miscuglio di geniale e
mediocre, spesso superficiale ed ineguale. Egli
non ha veri principi e persuasioni fondate ma
passa dal verismo al romanticismo ed al simbolismo
senz'altra cagione del caso che gli
porta un libretto invece d'un altro. Data questa
sua natura e psiche era forse meglio per lui
rimanere sempre lo stesso, quello della Cavalleria,
come gli antichi maestri, che si recavano
alcuni mesi o settimane prima in una città per
scrivervi un'opera magari senza saper quale,
insomma non preoccuparsi di problemi estetici
e tecnici ma scrivere come gli dettava l'ispirazione
del momento. Il volersi affinare e cambiare
fu possibile ad una natura riflessiva ed
austera come quella di Verdi ma non a lui.
Egli lo tentò ma non è riuscito che a snaturarsi.
Di questa decadenza i sintomi sono già palesi
nell'Amica, che nulla ha di nuovo e che è anche
melodicamente deficiente. L'Isabeau è forse
meno tormentata della sorella ma in essa si
<span class="pagenum" id="Page_408">[408]</span>
ripete il tentativo di riescir nuovo ed interessante
con procedimenti piuttosto ingenui come
p. e. l'eterno modulare senza vera ragione ed
il contorcimento della melodia, ciò che s'era
già palesato nei Rantzau. L'intermezzo è di una
povertà opprimente e nulla ha di sinfonico come
in genere la musica di Mascagni. Perchè poi
egli, mancante affatto di vena mistica e che
non fu mai certo un sognatore abbia scelto
un soggetto come Isabeau, è difficile capire,
se non si vuole ammettere che anch'egli abbia
voluto sacrificare alla mania erotica del tempo,
per quanto l'erotismo nell'Isabeau non sia che
latente. E come era naturale il musicista non
ha potuto ispirarsi ad un libretto rancido di
romanticismo dove le didascalie devono supplire
alla vita drammatica e non ha trovato
che frasi musicali internamente vuote. Nè miglior
sorte ebbe la Parisina, dove la magniloquenza
di D'Annunzio ha trascinato Mascagni
ad un continuo fraseggiare senza nerbo e contenuto,
perchè nessun musicista ha bisogno
come egli di un testo semplice, tutto materiato
d'azione e senza disquisizioni. E Mascagni, che
pur altre volte ebbe dei momenti ispirati e felici
nella descrizione della natura, specialmente
del mattino, non ha saputo neppur tradurre
quel tanto di poetico, che pur c'è nell'ambiente
della Parisina.
</p>

<p>
Mascagni oggi non conta pressochè più che
per la sua Cavalleria e ciò è triste, perchè egli
per la sua esuberante passionalità, per l'italianità
<span class="pagenum" id="Page_409">[409]</span>
della sua vena ingenua ma sincera e spontanea
sembrava destinato a rinnovellare il melodramma
italiano.
</p>

<p>
Quasi pari al successo della Cavalleria fu
quello dei <i>Pagliacci</i> (1892) di <i>Ruggero Leoncavallo</i>
(1858) che pur egli non seppe poi più raggiungere
colle opere posteriori. La fortuna dei
Pagliacci è d'ascriversi tanto al musicista che
al poeta, riunito sì in questa che nelle altre
opere in una sola persona. Ma in confronto
della Cavalleria troviamo nei Pagliacci ben minore
originalità ed ispirazione ed invece più
riflessione e pratica del teatro con una buona
parte di fraseologia musicale piuttosto vuota ad
onta dell'apparente magniloquenza. Certo è però
che la musica della piccola pantomima o commedia
dell'arte è felicissima e che è trovato il
passaggio dalla farsa alla realtà tragica. In genere
si può anzi dire che il meglio delle opere di Leoncavallo
sta nelle parti di carattere leggiero e che
allora la sua musica diventa snella e varia
come p. es. nella musica cantata da ballo dei
<i>Medici</i>, nei due primi atti della <i>Bohème</i> ed in
qualche parte di <i>Zazà</i>, mentre dove l'azione diventa
intensamente drammatica e la musica
dovrebbe alzarsi, essa è incolore e le manca
la nota ispirata. Perciò Leoncavallo fallì quasi
intieramente la prova col <i>Rolando di Berlino</i>,
per quanto egli abbia messo ogni cura a mettere
in musica un libretto, che non gli conveniva
e gli fu imposto da un capriccio di regnante,
nè miglior sorte ebbero le sue opere ed operette
posteriori.
</p>

<p>
<span class="pagenum" id="Page_410">[410]</span>
</p>

<p>
Ma se la stella di Mascagni e ben più quella
di Leoncavallo va tramontando, il successo rimane
pur sempre fedele a <i>Giacomo Puccini</i> (1858).
Egli fu fra i primi della cosidetta nuova scuola
ad entrare nell'agone colle <i>Villi</i> (1884) un soggetto,
che col verismo nulla ha da fare, ciò che
dimostra come il nuovo indirizzo ha ben altra
provenienza di quella che si crede, specialmente
fuori d'Italia. Le Villi sono caratteristiche per
giudicare dell'opera del musicista, perchè Puccini
palesò in questa piccola opera tutte le sue
principali qualità, che non hanno subito poi
grandi trasformazioni. Alle Villi seguì l'<i>Edgar</i>,
opera oscillante fra il vecchio ed il nuovo senza
sicurezza d'indirizzo e che non ebbe successo.
Ma la rivincita venne presto colla <i>Manon</i>, che
è forse ancor oggi la miglior opera del maestro,
specie nel primo atto, ricco d'invenzione
melodica, gran movimento ritmico, varietà e
spontaneità oggi assai rara. La <i>Bohème</i> è invece
l'opera più diffusa e generalmente applaudita.
Ma tanto essa quanto la <i>Tosca</i>, per quanto
questa accentui la nota tragica ed anche <i>Madame
Butterfly</i> derivano in ultima linea dalla
Manon. Nè Puccini si è cambiato nella sostanza
della sua ultima opera <i>la Fanciulla del West</i>
che nell'aver continuato il processo d'assimilazione
già incominciato colla Butterfly del nuovo
sistema armonico e di averlo saputo modificare
secondo i suoi bisogni e la sua natura
come nessun altro meglio di lui. Melodicamente
egli è rimasto sempre lo stesso ed egli supplisce
<span class="pagenum" id="Page_411">[411]</span>
anche nella Fanciulla del West alla mancanza
di vera forza drammatica col frammettere con
arte innegabile a tutte le peripezie veristiche
ed alla fretta del libretto frasi melodiche che
spesso sono ispirate e pur non interrompono
troppo l'incalzare dell'azione. Di ciò ne è prova
specialmente il primo atto che ha in questo riguardo
molta somiglianza col primo della Manon.
Tosca e la Fanciulla del West sono i tentativi
di Puccini nel campo dell'azione tragica a forti
tinte ed ambedue non si possono dire veramente
riusciti, giacchè egli è un'anima essenzialmente
lirico-patetica, che fallisce alla prova, quando
egli vuole oltrepassare il limite messo alle sue
forze, le quali bastano a cogliere felicemente
un momento fuggevole ma non a dipingere un
quadro a grandi linee.
</p>

<p>
Lo stile di Puccini, e che egli abbia uno stile
proprio nessuno vorrà negare, è fatto di sfumature
e carezze ed è certo meno nazionale di
quello di Mascagni. Egli lo ha formato sulle
orme di Bizet ed ancor più di Massenet, che gli
è affine, ma ha saputo dargli fino ad un certo
punto una nota propria. La sua musica non
predilige le grandi linee, i grandi quadri ma è
a piccoli disegni di trama sottilissima e delicata,
che l'autore con un'arte veramente incomparabile
dell'istrumentazione ci fa apparire sempre
sotto nuovi aspetti. Ma egli è di tutti i musicisti
italiani il più accurato ed è incredibile
come egli sappia seguire le parole anche
quando queste sono pedisseque, pur mantenendo
<span class="pagenum" id="Page_412">[412]</span>
il periodo musicale e rialzando colla musica
la prosa del testo. I soggetti delle sue opere
(Manon, Tosca, Mimì, Butterfly, Minnie), ci indicano
la caratteristica del maestro, che tenta
di penetrare l'anima femminile nelle sue più
sensibili fibre ed è naturale, che da ciò dipenda
quel tanto di flebile sentimentalità, che è proprio
della sua musica, povera di rude maschiezza
e grandiosità ma quasi sempre delicatissima e
piena di poesia. E ciò non è sì poco da giustificare
tutte le critiche acerbe, che subirono in
Italia e specialmente all'estero le opere di Puccini,
che non è certo della stirpe verdiana ma
al quale non si può negare sapienza, accuratezza
e neppure ispirazione. Egli del resto non ha
quasi mai tentato di parere quegli che non è
e dove l'ha fatto, ha saputo con grande intuizione
foggiare a suo modo il libretto, per farlo
corrispondere al suo ingegno. E per ciò è ingiusto
il voler pretendere da lui quello che non
volle e forse non potè darci.
</p>

<p>
<i>Umberto Giordano</i> (1867) e <i>Alberto Franchetti</i>
(1869) contano pure fra gli autori italiani più
noti. Giordano si affermò già presto colla <i>Mala
vita</i> (1892). <i>Regina Diaz</i> non piacque ma fu
grande invece il successo di <i>Andrea Chenier</i> e
quasi pari quello di <i>Fedora</i>. Le ultime opere
<i>Siberia</i>, <i>Marcella</i> e <i>Mese mariano</i> non ebbero
gli stessi applausi delle consorelle, nè si può
neppur dire che la novissima <i>Madame Sans-Gêne</i>
(1915) ci abbia palesato una nuova nota
od un progresso, ciò che del resto era prevedibile
<span class="pagenum" id="Page_413">[413]</span>
data la specie di libretto episodico e ribelle
alla musica. La quale per necessità se ne
risente e riesce frammentaria ed ineguale, difetto
solito della musica del maestro, che si
contenta di seguire le scene senza grandi preoccupazioni
di unità di stile ed altro. La musica
di Giordano non ha veramente una fisionomia
propria ma essa si distingue però in qualche
modo da quella degli altri. Egli è dei nominati
forse il più cerebrale ed il meno spontaneo ma
sa calcolare sapientemente gli effetti ed ha l'istinto
del teatro. La sua tecnica è assai sviluppata
e se la sua ispirazione melodica non è
gran fatto potente, non gli manca però qualche
volta la frase calda, quando il dramma lo richiede,
mentre in altre parti egli si contenta
di illustrare fedelmente e con grande varietà e
sicurezza le parole e situazioni. Perciò la musica
di Giordano ha bisogno della scena e ben
poco ci dice senza di questa, ciò che in sè non
è un difetto.
</p>

<p>
Alberto Franchetti veniva considerato in Italia
fino pochi anni fa come il più dotto dei musicisti
italiani moderni che si dedicarono al teatro. Ed
in verità nessuno fra i colleghi ha mostrato di
sapere quanto lui, che studiò alla scuola di Rheinberger
e Draeseke, far uso della polifonia per
costruire pezzi di grandi dimensioni alla guisa
di Meyerbeer, col quale ha qualche lontana somiglianza,
nè le opere italiane moderne hanno
molto da mettere a paro coi cori del secondo
atto del Cristoforo o colle imponenti sonorità del
<span class="pagenum" id="Page_414">[414]</span>
finale del primo atto, e non è sempre una bella
frase o melodia che gli manchi. Ma la vera scintilla,
la melodia calda ed espressiva è ben di rado
da trovarsi nella sua musica. L'<i>Asrael</i>, un'opera
pletorica senza proprio stile ma con molte reminiscenze
le più varie fu però una bella promessa.
Il <i>Cristoforo Colombo</i> mostra una mano molto più
esperta ed ha delle belle pagine accanto a molte
mediocri. <i>Fior d'Alpe</i> ed il <i>Signor Pourceaugnac</i>
non ebbero successo anche perchè Franchetti ha
bisogno delle forme ampie del melodramma o
storico o fantastico. Perciò egli vi tornò colla
<i>Germania</i>, inferiore al Colombo, perchè vi è
troppo preoccupazione di voler essere melodico
e facile, senza esserlo veramente. E lo
stesso si può dire della <i>Figlia di Jorio</i>, nella
quale Franchetti ingannato dalla bellezza dei
versi credette trovare un soggetto adatto a lui.
Ma egli ad onta di tutto l'amore e lo studio
che vi impiegò non riescì a trovare il colore
dell'ambiente ed ancor meno ad eguagliare il
poeta ma si è contentato di scrivere della musica
ben fatta e discretamente interessante. L'ultima
opera <i>Notte di leggenda</i> (1915) non aggiunse
nulla alla fama dell'autore, perchè in essa non
c'è alcuna novità ed il maestro si contenta di
seguire la via già battuta da lui e tanti altri.
</p>

<p>
Altri maestri noti sono:
</p>

<p>
<i>Luigi Mancinelli</i> (1848) autore di un <i>Jsora di
Provenza</i> (1884) che ebbe qualche fortuna e di
<i>Paolo e Francesca</i> (1908) che la supera di gran
lunga e per ispirazione e fattura. Mancinelli è
<span class="pagenum" id="Page_415">[415]</span>
pure autore pregiato di musica orchestrale (Intermezzi
per <i>Cleopatra</i>, <i>Scene veneziane</i> ed Oratori,
<i>Isaia</i>, <i>Ero e Leandro</i>); <i>Antonio Smareglia</i>,
(1854), musicista assai serio di carattere essenzialmente
romantico, continuamente in cerca
d'uno stile moderno, (<i>Preziosa</i>, <i>Bianca da Cervia</i>,
<i>Vassallo di Szigeth</i>, <i>Cornelio Schut</i>, <i>Abisso</i>, ecc.).
La sua miglior opera è forse <i>Nozze istriane</i> e la
più elaborata e poetica <i>Oceana</i> (1903) specie di
commedia fantastica, che si adatta alla sua
indole.
</p>

<p>
<i>A. Cilèa</i> (1866), autore di <i>Tilda</i>, nata al tempo
e sotto l'influsso della Cavalleria Rusticana,
poi d'una gentile e melodiosa <i>Adriana Lecouvreur</i>
e di <i>Gloria</i>, opera di grandi dimensioni
ma senza novità e mancante di vera unità drammatica
e di vigore.
</p>

<p>
<i>Pietro Floridia</i>, forse uno dei migliori e dei
più ricchi di facoltà melodica e inventiva (<i>Maruzza</i>
e <i>Colonia libera</i>) e che da lungo tempo
tace.
</p>

<p>
<i>Spiro Samara</i> (1861) (<i>Flora mirabilis</i>, la <i>Martire</i>,
<i>La biondina</i>, <i>Rhea</i>, ecc.).
</p>

<p>
<i>Giacomo Orefice</i>, (<i>Chopin</i>, <i>Mosè</i>).
</p>

<p>
<i>Nicolò Van Westerhout</i> (1862-1898). (<i>Fortunio</i>, <i>Dona
Flor</i>).
</p>

<p>
Un altro maestro oggi molto nominato è il
veronese <i>Italo Montemezzi</i>, autore di <i>Giovanni
Gallurese</i>, <i>Hellera</i> e <i>l'Amore dei tre re</i>, delle
quali l'ultima opera è certo la migliore. Ma anche
in essa non troviamo la prova di un talento veramente
originale e se non vi mancano una certa
<span class="pagenum" id="Page_416">[416]</span>
facilità melodica, specialmente nelle parti elegiache,
spesso di buona lega, ed il sentimento
e l'intuizione drammatica, ci sono ancora
troppe influenze eterogenee, che l'autore non
seppe amalgamare tanto da farsi uno stile personale.
Lo stesso si può dire di <i>Franco Alfano</i>
(<i>Risurrezione</i>, <i>il Principe Zilah</i>, <i>l'Ombra di Don
Giovanni</i>) musicista serio e sicuro ma senza
nota propria.
</p>

<p>
Ad onta di tutta questa fiorita di nuove opere
il melodramma italiano si trova in un periodo
critico. Il difetto quasi generale sta nella mancanza
di un vero indirizzo e nel vano conato
di trovar forme nuove, mentre le antiche più
non si adattano ai drammi concepiti modernamente
ed al gusto del pubblico. I maestri si
contentano di seguire più o meno fedelmente
la parola del dramma e la traducono in melodie
o frasi melodiche, donde risulta una successione
di pezzi ma non il vero dramma musicale.
Un simile compromesso non potrà però
durare a lungo, se continua a mancare la vera
melodia, che lo potrebbe ancora far accettare per
alcun tempo. Manca perciò al dramma musicale
l'anima che sorregge il tutto e lo tiene insieme
organicamente. Le teorie wagneriane, sì giuste
nei principî cardinali, non sono ancora sufficientemente
comprese e se è fortuna che non vengano
imitate nell'estrinsecazione del maestro
non sono abbastanza seguite e non si concepisce
la musica dell'opera come un'azione psicologica
del dramma che non solo illustra e traduce ma
<span class="pagenum" id="Page_417">[417]</span>
esprime tutto quello che la parola non arriva
a dire.
</p>

<p>
Oltre questi difetti di natura estetica ne
esistono altri di fattura e molte delle nuove
opere palesano una mano abile, molte volte
anzi abilissima e maestra nel trattare l'orchestra
ma ben poca conoscenza della vera polifonia,
che quando è melodica e non scolastica
è veramente uno degli elementi principali dell'espressione
e del sentimento. La melodia poi
non è sempre della più scelta e mancando in
genere la frase ispirata vi si supplisce con una
parvenza di melodia, che gli antichi maestri
avrebbero ripudiata. Un difetto comune a molti
e senza dubbio derivante dalla deficienza di
vera ispirazione è il troppo grande spezzamento
ed il continuo riattaccare della frase come pure
la esagerata ricerca di nuove armonie e preziosità
ritmiche, che non hanno motivo di essere
che nel capriccio dell'autore. In quasi tutte
le opere poi si sente la preoccupazione dell'effetto
che si vuol raggiungere con mezzi affatto
superficiali e calcolati sul gusto non fine del
pubblico.
</p>

<p>
La conseguenza di tutto ciò è un'incertezza
di stile, mancanza di omogeneità e quel che è
più di originalità. Le nuove opere italiane ad
eccezione di un paio che nomineremo dopo
hanno tutte un'affinità di famiglia che è altrettanto
da ascriversi a motivi etnici quanto al
fatto dell'imitazione comune di autori stranieri.
I giovani musicisti italiani sono ben altrimenti
<span class="pagenum" id="Page_418">[418]</span>
studiosi ed agguerriti d'una volta ed
è palese in loro l'affaticarsi per trovare una
nuova via. Ma perchè manca loro la forza di
trovarla o la coscienza della potenzialità del
loro talento, essi vanno snaturandosi e costringendosi
a parere o diventare diversi da quello
che la natura li ha fatti. Ed allora per ripiego
essi imitano ora Wagner, ora Strauss, ora Debussy
ma soltanto nei procedimenti esterni
senza comprendere veramente il vero significato,
che dipende dalla psiche dell'autore, e si
dimenticano troppo spesso di essere italiani
e discendenti di Monteverdi e specialmente di
Verdi.
</p>

<p>
La musica istrumentale italiana del secolo
scorso e del nostro non può neppur lontanamente
mettersi a confronto con quella tedesca.
La sua decadenza cominciò già con quella della
scuola napolitana e se anche molti dei suoi
maestri scrissero opere pregiate per istrumenti
(Sonate), dal principio del secolo XIX tutto l'interesse
non è rivolto che al teatro. <i>Muzio Clementi</i>
(1752-1832) vive nella memoria più per
il suo <i>Gradus ad Parnassum</i> che per le molte
sonate per pianoforte che però non sono certo
senza meriti. <i>Gio Batta Viotti</i> (1753-1824), celebre
violinista, conta fra i perfezionatori della
forma del Concerto nè è da negarsi valore musicale
ai due concerti di <i>Nicolò Paganini</i> (1784-1840)
ed ai suoi 24 capricci. Ma dopo quest'epoca
si procede innanzi a tentoni senza alcun
indirizzo, senza memoria e coscienza delle antiche
<span class="pagenum" id="Page_419">[419]</span>
tradizioni di gloria per cadere in una
peggio che desolante mediocrità, sicchè dopo le
sinfonie di Sammartini e la musica da camera
di Boccherini è difficile menzionare un'opera superiore
di musica istrumentale ad eccezione
delle ouverture di Cherubini e di <i>Jacopo Foroni</i>
(1825-1858), talento che prometteva moltissimo
ma che si spense sul fior dell'età. <i>Jacopo Tomadini</i>
(1820-1883) scrisse bella musica da chiesa
e l'oratorio <i>la Risurrezione del Cristo</i>, opera di
gran pregio, ma quasi nessuno ne prese nota.
<i>Stefano Golinelli</i> (1818-1891), <i>Francesco Sangalli</i>
(1826-1892) e <i>Giovanni Rinaldi</i> (1840-1895),
si dedicarono soltanto al pianoforte e seppero
elevarsi sugli altri per delicatezza d'ispirazione
ed eleganza di stile, mentre la maggior parte
dei pianisti italiani si contentavano di scrivere
fantasie e variazioni su motivi di opere teatrali.
</p>

<p>
Ancor peggio stavano le cose per la musica
orchestrale e bisogna arrivare a Sgambati e
Martucci per incontrare una vera sinfonia in
quattro tempi, mentre in Germania se ne contavano
centinaia. <i>Antonio Bazzini</i> (1818-1897),
celebre violinista di fama mondiale ed eccellente
musicista, si distinse però già per tempo
con belle composizioni per il violino molto superiori
alle solite e finì collo scrivere musica da
camera (Quartetti e Quintetto) due Ouverture
<i>Lear</i> e <i>Saul</i> ed il poema sinfonico <i>Francesca da
Rimini</i>, che mostrano almeno buona fattura e
bel colorito orchestrale.
</p>

<p>
Le grandi forme della sinfonia coltivarono
<span class="pagenum" id="Page_420">[420]</span>
invece <i>Giovanni Sgambati</i> (1843-1915) e <i>Giuseppe
Martucci</i> (1856-1909). Il carattere delle opere di
Martucci (musica da camera, 2 sinfonie, concerto
per pianoforte, molta musica per pianoforte),
è quello della riflessione sapiente schiva
d'ogni effetto volgare. In un certo riguardo
egli ha nelle opere più mature qualche somiglianza
con Brahms e se non lo raggiunge certo
nè nell'ispirazione nè nella logica assoluta dell'organismo
egli sa accattivarsi le simpatie per
l'eleganza ed un fine sentimento idilliaco. Da
ciò dipende una certa austerità, che spiega la
poca diffusione che ebbero le sue opere maggiori
ad onta dei loro grandi pregî che si riconosceranno
forse più tardi. Martucci fu un solitario,
punto retrogrado ma senza simpatia per
tutte le nuove correnti estetiche e sempre italiano
nella melodia nobile e scelta. Sgambati,
(musica da pianoforte, da camera, sinfonie, Requiem,
ecc.), gli è certo superiore nell'ispirazione
se non nella sapienza delle costruzioni tematiche.
Egli ebbe fantasia fervida e potente e
ci lasciò col suo Requiem un'opera di grandi dimensioni
da potersi mettere a paro colle migliori
del genere. Ma tanto Sgambati che Martucci
ci diedero troppo poche opere ed anche
su loro gravarono certo l'ambiente poco propizio
alla musica istrumentale e la mancanza di vero
incoraggiamento da parte del pubblico italiano.
</p>

<p>
Da alcuni anni però le sorti vanno rialzandosi
e ciò si palesa nella produzione che è
molto più feconda e varia e nel fatto che i musicisti
<span class="pagenum" id="Page_421">[421]</span>
italiani che si dedicano alla musica istrumentale
son ben altrimenti più numerosi e
colti di prima.
</p>

<p>
<i>Enrico Bossi</i> (1861), eminente organista ed
autore di Oratorî, musica da camera, organo,
pianoforte, da chiesa ed orchestra (Suite, Intermezzi
Goldoniani, Variazioni, ecc.), è più noto
all'estero che in Italia. Il suo <i>Canticum canticorum</i>
(1900) per soli, coro ed orchestra è un'opera
magistrale per ispirazione e sapienza che
si eleva su tutta la produzione di questo genere
dell'ultimo tempo, satura di colorito e polifonia,
moderna nella sua fibra ed ammirabile per la potenza
dell'autore di servirsi delle forme scolastiche
del canone e fugato per trarne effetti
estetici e superiori. Quasi gli stessi pregî hanno
il suo grande oratorio <i>il Paradiso perduto</i> ed il
recente oratorio-dramma <i>Giovanna d'Arco</i>, mentre
il piccolo poemetto <i>Il cieco</i>, su poesia di Pascoli
è opera meno accessibile al pubblico ma
di profonda poesia e sentimento tragico. Bossi
ha sfatato colle sue opere la leggenda che in
Italia non esista che musica da teatro. Una sol
volta egli vi si è provato con un melodramma
<i>Il Viandante</i> (1906) dato in Germania, dove in
genere furono eseguite per la prima volta e
pubblicate quasi tutte le sue opere migliori.
</p>

<p>
<i>Ermanno Wolf Ferrari</i> (1876) veneziano, può
domandarsi come Arturo Graf:
</p>

<div class="poem">
<p>Mia madre fu latina</p>
<p>Fu teutone mio padre.</p>
<p>Vince il padre o la madre?</p>
</div>

<p>
<span class="pagenum" id="Page_422">[422]</span>
</p>

<p>
Non vi può esser dubbio, che egli si sente
italiano e tale lo mostrano le sue opere. Italiano
è il carattere predominante della Cantata
<i>Vita nuova</i>, tolta da Dante per soli, coro ed orchestra,
composizione di grande potenza espressiva,
unita ad un colore smagliante (grande orchestra,
organo e pianoforte) un'opera di getto
senza pedanterie scolastiche e preziosità romantiche,
che mal si sarebbero accomodate allo
stile di Dante. Due Sonate per pianoforte e
violino, due trio, un quintetto con pianoforte,
una sinfonia da camera per pianoforte, quintetto
d'archi e strumenti a fiato, pochi pezzi
per pianoforte e qualche canzone sono le opere
che Ferrari scrisse finora oltre quelle dedicate
al teatro ed alle cantate <i>Sulamite</i> e la <i>Figlia
di Jairo</i>.
</p>

<p>
Da alcuni anni Ferrari si dedica intieramente
al teatro, al quale aveva già dato una delle sue
prime composizioni, <i>Cenerentola</i>, che non ebbe
alcun successo. Le sue opere posteriori (<i>le Donne
curiose</i>, <i>I quattro rustici</i>, <i>il Segreto di Susanna</i>,
<i>l'Amor medico</i>) appartengono al genere dell'opera
buffa modificato a norma dei tempi cambiati.
Wolf-Ferrari s'è venuto formando in esse
uno stile abbastanza personale, un settecento
musicale con qualche sapore di modernità nell'orchestra
ed armonia. Ma se l'eleganza e la
sapienza tecnica vi sono grandissime, non altrettanto
copiosa e originale vi scorre la melodia
ed è ben dubbio se a Ferrari convenga il tono
di voluta semplicità, che domina nelle sue commedie
<span class="pagenum" id="Page_423">[423]</span>
musicali e non gli sia preferibile l'autore
della seconda Sonata per violino e pianoforte
e della Vita nuova. Ultimamente egli ha tentato
nei <i>Giojelli della Madonna</i>, anche l'opera
veristica turbolenta ed a forti tinte ma senza
vero successo, perchè all'autore fa difetto la
potenza drammatica.
</p>

<p>
<i>Leone Sinigaglia</i> (1868) s'è finora dedicato
esclusivamente alla musica istrumentale, alla
quale lo destinano il suo talento specifico di
carattere intimo schivo d'ogni enfasi. Senza voler
essere un innovatore egli non ci sorprende
ma ci conquista colla rigogliosa ispirazione,
coll'euritmia della sua musica, cogli effetti istrumentali
ottenuti non con mezzi speciali e strani
ma con sapienti impasti di colori. Sincerità e
naturalezza sono le sue principali doti e la sua
melodia ha qualche cosa di rude e vivificante
della musica popolare. Le sue opere principali
sono il <i>Concerto</i> e la <i>Rapsodia piemontese</i> per
violino con orchestra, il Quartetto op. 27 con
un Adagio stupendo per profonda espressione,
una serenata per violino, viola e violoncello,
le <i>Danze piemontesi</i> per orchestra e l'Ouverture
<i>Le baruffe Chiozzotte</i>, felicissimo compendio
pieno di vita e spirito dell'allegra commedia
di Goldoni, la Suite <i>Piemonte</i>.
</p>

<p>
<i>Lorenzo Perosi</i> (1872) destò coi suoi oratorî
(<i>La Passione di Gesù Cristo, La trasfigurazione,
La risurrezione di Lazzaro, La risurrezione di
Cristo, Mosè</i>, ecc.), i facili entusiasmi del pubblico
italiano, che aveva intieramente perduto
<span class="pagenum" id="Page_424">[424]</span>
la conoscenza dello stile dell'oratorio. Nè il
successo fu dapprincipio immeritato, giacchè
le prime opere, specialmente la <i>Passione di
Cristo</i>, sembrarono davvero promettere per il
futuro dell'artista e l'onda di facile e scorrevole
melodia che vi fluiva, la nobiltà d'espressione
conquisero gli uditori. Ma i molti difetti di queste
restarono e l'autore venne formandosi uno stile
stereotipo, al quale rimase fedele in tutte le
sue opere posteriori ed alla lunga si dovette
persuadersi dei limiti posti al talento gentile
del maestro. E questo stile che è fatto di elementi
drammatici moderni, di reminiscenze
bachiane e di musica chiesastica e liturgica
impedisce l'unità dell'opera e le toglie ogni
grandezza anche per la predominanza della nota
triste e sentimentale.
</p>

<p>
Altri musicisti italiani noti sono: <i>Alessandro
Longo</i> autore di alcune eccellenti sonate per
pianoforte di stile classico-romantico, <i>Cesare
Ricci-Signorini</i> (1867), (più poemi sinfonici di
stile e colorito moderno, composizioni per pianoforte,
ecc.), <i>Amilcare Zanella</i> (1873), <i>Giovanni
Buonamici</i> (1846-1914), <i>Eugenio Pirani</i> (1852),
<i>Antonio Scontrino</i> (1850), <i>Giovanni Tebaldini</i>
(1864), <i>Bruno Mugellini</i> (1871-1912), <i>Alberto
Fano, Giovanni Bolzoni</i> (1841), <i>Alfonso Rendano</i>
(1853) e finalmente i facili autori di canzoni
<i>Tosti, Rotoli, Denza, Costa, De Leva</i>.
</p>

<p>
Tutti questi musicisti sono più o meno seguaci
delle vecchie tradizioni e le nuove idee
e teorie non trovano una vera eco nelle loro
<span class="pagenum" id="Page_425">[425]</span>
opere. La nuova generazione però non potè
sottrarsi ad una influenza mediata od immediata
di tutto il turbinare di nuovi problemi estetici
e tecnici ed i frutti di studi ben più profondi
e coscienziosi di un tempo cominciano già a
mostrarsi in un vero rinnovamento dell'arte
italiana, che ha forse base più solida di quella
dell'arte francese perchè la natura italiana è
aliena alle nebulosità ed alle preziosità in cui
va isterilendosi l'arte francese odierna. Ma essendo
gli italiani arrivati gli ultimi, essi si contentano
ancora di imitare certi procedimenti
tecnici nuovi ed innestarli alle loro opere concepite
ancora secondo le vecchie tradizioni.
Ma non tutti però, giacchè ci sono anche giovani
musicisti italiani, che sono ormai decisamente
progressisti sinceri.
</p>

<p>
Non ancora per il successo ma più per la novità
dei suoi tentativi sta oggi in prima linea
fra i sudetti <i>Ildebrando Pizzetti</i> colla sua <i>Fedra</i>
(1915), un musicista che aveva fatto già parlare
di sè quando scrisse la musica per la <i>Nave</i> e gli
intermezzi per la <i>Pisanella</i>, dunque tutte opere
poetiche di Gabriele D'Annunzio. Il suo credo,
che egli enunziò in scritti e conferenze, è messo
in pratica nella Fedra, giacchè le altre opere
sono troppo poco numerose ed importanti per
farsi una chiara idea delle tendenze dell'autore.
Il quale vorrebbe riannodare ai principî della
Camerata fiorentina e non vede nè nell'opera
di Gluck nè di Wagner realizzato il vero dramma
musicale, perchè esso ha sempre più o meno
<span class="pagenum" id="Page_426">[426]</span>
la forma di cantata e perciò manca di vera essenza
drammatica. Siamo dunque di nuovo all'eterna
questione del connubio o dissidio fra
musica e poesia, forse meno importante di
quanto si crede. E ciò lo dimostra Pizzetti
stesso, che scegliendo la Fedra divenne inconsciamente
infedele ai suoi supremi principî.
Difatti le tragedie del poeta sono, e ciò può
sembrare un paradosso, troppo musicali nella
lingua e nelle immagini per adattarsi veramente
al dramma musicale almeno come lo
pensa o vorrebbe Pizzetti od hanno bisogno
di un genio per musicalmente compenetrarle
e rendere tutta la poesia lirica che vi domina.
A tanto non arriva certo la potenza musicale
di Pizzetti, che non è veramente un creatore
ma piuttosto un dotto ricercatore e scrutatore.
D'Annunzio scrisse, che non c'è una sola nota
nell'intera partitura della Fedra, che contrari
il ritmo spontaneo e ciò sarà vero. Per l'uditore
però ciò non ha che un'importanza secondaria
ed egli trova invece in quella musica troppa
monotonia, neppur rialzata da un'orchestra veramente
colorita e ricca di timbri speciali,
sicchè è da temersi che l'opera di Ildebrando
da Parma resti un nobile e serio tentativo ma
che non diventi la Fedra «indimenticabile».
Pizzetti vi ha fatto uso dei modi antichi, che
egli ha profondamente studiati e dei quali si
servì anche nei cori della Nave. La Trenodia
che inizia il terz'atto se anche non è, come la
disse D'Annunzio, uno dei vertici della musica
<span class="pagenum" id="Page_427">[427]</span>
moderna, degna di essere paragonata alle più
alte pagine dei maestri del secolo XVI e XVII
italiani, è certo uno squarcio di nobilissima musica.
L'aspettarsi un grande vantaggio dall'uso
molto frequente dei modi antichi nella musica
moderna sarà però una speranza vana, perchè
la loro trasformazione nei nostri di maggiore
e minore non fu la conseguenza di velleità e
studi di studi ma il frutto di una evoluzione
logica e naturale.
</p>

<p>
Ben altra tempra di artista, più spontanea,
più irruente, è invece quella del trentino <i>Riccardo
Zandonai</i> (1883). Mentre Pizzetti si affatica
a mettere in pratica quello che per speculazioni
e studi gli sembra essere l'unica via
per ispirare nuova vita al melodramma italiano,
Zandonai coll'istinto del vero musicista di razza
si è fatto strada e messo al primo posto nel teatro
musicale italiano dei nostri giorni.
</p>

<p>
Già la sua prima opera, <i>il Grillo del focolare</i> si
innalza di gran lunga sulla produzione contemporanea
tanto per la spontaneità d'ispirazione
che per la fattura accurata. <i>Conchita</i> ha ormai
ad onta dello stile frammentario una nota personale
spiccatissima ed una potenza caratteristica
assai grande. <i>Melenis</i> oltre i pregi di
Conchita ci palesò un altro lato del talento
di Zandonai, la facoltà cioè di dipingere grandi
quadri con mano maestra e di trovare melodie
dalla linea ampia ed espressiva. Ma se in queste
opere si scorge ancora l'incertezza di un giovane,
che non si è ancora formato una lingua
<span class="pagenum" id="Page_428">[428]</span>
tutta propria ed alle volte vi manca l'unità
organica, la <i>Francesca da Rimini</i> (1914), nella
cui musica l'autore ha saputo ben più felicemente
che Pizzetti trasfondere tutta la poesia
della parola ed ambiente dannunziani, sembra
invece avvicinarsi al sogno di un dramma lirico
moderno, quale tutti desiderano ed aspettano
e dove alla musica non tocchi l'ultima
parte. Zandonai, certo il più sicuro e sapiente
degli operisti italiano, si risente ancora
qualche volta delle opere di Wagner e di altri
ma egli è fra tutti i giovani quegli che discende
in linea diretta dal Verdi dell'Otello e Falstaff
ed il più italiano di tutti, perchè italiana è la
sua melodia, sempre scelta e spesso assai ispirata
e felice, italiana la concezione dell'opera
complessa, chiara e senza nebulosità, italiano
il sentimento e l'espressione drammatica, ora
dolcissima ed insinuante, ora irruente ed aspra.
Zandonai ha studiato certo i maestri moderni
ma ha saputo evitare un'imitazione pericolosa
sicchè la sua musica nulla ha della evanescenza
snervante della musica francese nuova e delle
complicazioni cacofoniche straussiane ma è
sana e forte.
</p>

<p>
<i>Vittorio Gui</i>, <i>Dom. Alaleona</i>, <i>G. Fran. Malipiero</i>,
<i>Alberto Gasco</i>, <i>Vincenzo Tommasini</i>, <i>Vincenzo
Davico</i>, <i>A. Casella</i> e <i>Gianotto Bastianelli</i>
sono pure fra i giovani quelli, che nutriti di
forti studi e di tenace volontà cercano d'innalzare
le sorti della musica italiana e fecero già
buona prova.
</p>

<p>
<span class="pagenum" id="Page_429">[429]</span>
</p>

<p>
<i>Ottorino Respighi</i>, autore di squisite romanze,
e composizioni orchestrali (sinfonia dramatica,
ecc.), s'è preso a modello la polifonia ed in
genere la musica di Strauss nella sua <i>Semirama</i>,
un'opera di grande colorito, però ineguale nell'ispirazione
e che non può valere che come una
promessa, quantunque la tecnica sia ormai sicura.
</p>

<p>
Non molto dissimile a quella dell'italiana fu
la sorte della <i>musica francese</i> negli ultimi decenni
del secolo scorso. Anche in Francia
essa fu quasi fino all'epoca tragica del Settanta
arte di lusso e passatempo nè l'educazione musicale
degli artisti e del pubblico era gran fatto
superiore a quella della nazione sorella. Le ultime
opere di Gounod erano pallide ombre del
passato, Berlioz era affatto trascurato ed uno
dei maggiori geni musicali che mai ebbe la
Francia, Giorgio Bizet, s'era spento in giovane
età, senza poter vedere riconosciuta ed ammirata
la sua opera. Alcuni musicisti seppero però
colla tenacia e serietà dei loro propositi tener
fronte alla corrente d'indifferenza e finirono
coll'imporsi all'attenzione.
</p>

<p>
Il primo di questi è senza dubbio <i>Camillo
Saint-Saens</i> (1835) che i francesi hanno già assunto
fra i classici nazionali. Se con ciò non
si vuole riconoscere che la sua suprema maestria
tecnica, non c'è dubbio che egli merita questo
onore. Saint-Saens ha scritto opere di tutti i
generi (musica da camera, Concerti per pianoforte,
violino, violoncello, suites, poemi sinfonici,
sinfonie, rapsodie, canzoni, musica per
<span class="pagenum" id="Page_430">[430]</span>
organo, opere teatrali — <i>Sansone e Dalila</i>, <i>Etienne
Marcel</i>, <i>Enrico VIII</i>, <i>Proserpina</i>, <i>Ascanio</i>, ecc.).
Ma in fondo egli non ha saputo farsi un vero
e proprio stile, ma s'è lasciato influenzare da
ogni stile assimilandoseli sapientemente. Egli è
un artista equilibrato, elegantissimo e di grande
talento ma fatto principalmente di riflessione,
sicchè la sua musica quasi sempre ci interessa
ma raramente ci conquide. Gounod giudicò
molti anni fa così di lui e le sue parole possono
valere ancor oggi, perchè il suo talento non ha
subito poi alcuna evoluzione rimarcabile:
</p>

<p>
«Saint-Saens è una delle personalità musicali
più caratteristiche, che io conosca. Egli è
un musicista munito di tutte le armi; egli sa la
sua arte meglio d'ognuno, conosce a memoria
tutti i maestri, suona l'orchestra come il pianoforte
ed ha una facoltà d'assimilazione prodigiosa,
non esagera mai, non è nè violento nè
enfatico, non vuol riformar nulla ma scrive
come sente e sa, perchè è un grande musicista
di razza».
</p>

<p>
Non egual importanza ebbero <i>Edoardo Lalo</i>
(1823-1892) e <i>Beniamino Godard</i> (1849-1895), il
primo, musicista di serî propositi, che ebbe ben
poco successo in vita. Le sue opere principali
sono due Concerti e la Sinfonia spagnuola per
violino ed orchestra, una Rapsodia norvegese
per orchestra, il ballo <i>Namouna</i> e l'opera <i>Le
roi d'Ys</i>, che ha delle pagine veramente belle.
Godard scrisse musica sinfonica e opere teatrali,
che ebbero qualche successo.
</p>

<p>
<span class="pagenum" id="Page_431">[431]</span>
</p>

<p>
Ma l'autore prediletto del grande pubblico
francese fu ed è forse ancora <i>Giulio Massenet</i>
(1842-1912). Dotato di mediocre potenza drammatica
egli dopo essersi più volte provato nella
grande opera (<i>Re di Lahore</i>, <i>Erodiade</i>, <i>Cid</i>,
<i>Esclarmonda</i>, <i>Le Mage</i>, <i>Thais</i>, <i>Arianna</i>, <i>Bacco</i>)
e specialmente nelle prime composizioni con
successo, venne poi modificando il suo stile,
dando il predominio alla parte lirica (<i>Manon</i>,
<i>Werther</i>, <i>Saffo</i>, <i>Cendrillon</i>, <i>Teresa</i>, ecc.). Ma
questa maniera fatta di facili e carezzevoli melodie
senza grande originalità ma di belle forme,
di ritmi piccanti, di smagliante colorito orchestrale,
se conquise specialmente nella <i>Manon</i> e
nel <i>Werther</i>, colla sensualità della sua musica
vaporosa e piena d'abbandono, alla lunga non
potè ingannarci sulla sua superficialità ed intima
vacuità. Massenet è il poeta dell'amore
sentimentale senza troppi slanci e senza vera
tragicità. Alle volte le sue opere fanno l'effetto
di lunghe romanze e la sua musica somiglia a
Manon, elegante, volubile, gracile e corrotta.
Le ultime opere del fecondissimo autore (<i>Panurge</i>,
<i>Cleopatra</i>, <i>Amadis</i>, postume) non ebbero
più il successo delle prime, giacchè sono sempre
gli stessi procedimenti che si ripetono e perchè
la grazia femminile e snervata dell'autore e la
melodia goudoniana allungata all'acqua di rose
che diventa sempre più insignificante e che finisce
quasi col sottolineare semplicemente le
parole, non poterono più bastare ai bisogni
artistici del nostro tempo, che domanda ben
<span class="pagenum" id="Page_432">[432]</span>
altre e più forti commozioni. Massenet è un artefice
perfetto e sa nascondere il lato debole della
sua musica con tutte le raffinatezze dell'arte,
che per lui non ha più segreti. Ma egli non si
servì che ben di rado di questa sua perizia per
scrivere un'opera forte ed ha mantenuto forse
soltanto nella <i>Cleopatra</i> quello che prometteva
col <i>Re di Lahore</i>, contentandosi di seguire il
gusto della moda e di un pubblico di decadenti.
Massenet, che aveva cominciato cercando una
specie di conciliazione fra il nuovo ed il vecchio,
perdette poi il contatto coll'epoca presente e
tutto quello di nuovo che c'è nell'aria, lo ha
lasciato completamente indifferente. Eppure da
lui derivano i più dei veristi moderni compresi
alcuni degli italiani, che esagerarono i difetti
senza saperlo raggiungere nella perfezione tecnica.
</p>

<p>
L'influsso che ebbe la musica di Wagner su
tutti questi autori non fu tale da cambiare o
modificare sensibilmente la loro natura, se pure
d'un vero influsso si può parlare. Ma dopo il
Settanta comincia una vera e nuova era della
musica francese, sulla quale la musica e le
teorie di Wagner ebbero una grandissima importanza,
cosa tanto più strana in quanto
che sembrerebbe quasi impossibile che una
nazione appena sconfitta dalle armi tedesche
abbia potuto scegliere proprio quel momento
per rinnovare la sua arte, plasmandola sul modello
dell'odiato vincitore. Eppure fu così. Circa
dall'ottanta in poi dopo che il successo della
<span class="pagenum" id="Page_433">[433]</span>
musica istrumentale tedesca era stato preparato
coi concerti popolari di Lamoureux e Colonne,
la conquista wagneriana fece passi da gigante
e la produzione di quei dieci o quindici anni
se ne risentì talmente, che la musica francese
parve quasi perder ogni impronta nazionale.
Fra i musicisti di questo periodo, nel quale
l'imitazione wagneriana è sensibilissima, vanno
nominati <i>Ernesto Reyer</i> (1823-1909), autore di
un <i>Sigurd</i> (Sigfrido, 1884) scritto intieramente
sotto l'influsso di Wagner e di <i>Salambò</i> (1890)
un'opera non senza meriti ma affatto mancante
di unità di stile ed ineguale nell'ispirazione;
<i>Ermanno Chabrier</i> (1841-1894) autore dell'opera
<i>Gwendoline</i> (1886) musicista ispirato e ricco di
potenza drammatica ma intristito nella imitazione
wagneriana, che snaturò il suo stile, ed
<i>Alfredo Bruneau</i> (1857). Quest'ultimo protesta di
non essere un wagneriano. «Pour ma part, admirateur
fervent de Richard Wagner, je n'ai
jamais cessé, dans mes oeuvres et dans ma critique,
de défendre la cause de l'art français».
Ma più a parole che con fatti, giacchè lo scegliere
per i suoi drammi libretti che gli scrisse
Emilio Zola (<i>Le Rêve</i>, <i>L'attaque du moulin</i>, <i>Messidor</i>,
<i>Ouragan</i>, <i>La faute de l'abbé Mouret</i>, melodramma
declamato, <i>L'enfant roi</i>, <i>Nais Micoulin</i>)
azioni ora estremamente realistiche, ora
peggio che accademiche ad onta della prosa
nella quale sono scritte, perchè i personaggi
non sono veri uomini ma simboli ed astrazioni,
non poteva bastare, avendo la musica di questi
<span class="pagenum" id="Page_434">[434]</span>
drammi ben poco l'impronta nazionale e non
essendo che del Wagner di seconda mano. E
ciò è tanto più da deplorarsi che Bruneau è
forte musicista, al quale non manca nè l'istinto
del teatro nè la sapienza tecnica. In complesso
quello che Bruneau si propone è il dramma musicale
verista, lo stesso ideale al quale aspira
con tendenze nazionalistiche e simbolistiche
<i>G. Charpentier</i> (1860) l'autore del romanzo musicale
<i>Luisa</i> (1898), l'opera sbagliata di un bell'ingegno,
che credette poter ispirare vita artistica
col mezzo di una musica alle volte elegante,
colorita e vivace ma estremamente
frammentaria e senza veri voli lirici alle peripezie
triviali di una famiglia parigina. Molto
minor successo della Luisa ebbe l'ultima sua
opera <i>Julien</i> (1913) che è quasi un rifacimento
della <i>Vie de pöete</i>, specie di dramma sinfonico,
scritto in gioventù. Julien è venuto ormai troppo
tardi e non ci dice più nulla di nuovo. Anche
in essa contrastano romanticismo e realismo
senza potersi accordare e questo continuo oscillamento
toglie ogni unità all'opera nella quale
l'ispirazione è assai scarsa e poco eletta.
</p>

<p>
Tanto la musica di Bruneau che di Charpentier
sono in sè la negazione di tutte quelle doti
che noi eravamo abituati a trovare e cercare
nella musica francese, cioè la chiarezza, la misura,
la forma. Ambedue furono scolari di Massenet
e per quanta differenza passi fra le opere
del maestro e degli allievi devesi però sempre
riconoscere un'affinità di famiglia ed un incrudirsi
<span class="pagenum" id="Page_435">[435]</span>
di quella maniera di concepire il dramma
musicale come una semplice impressione ora
sentimentale ora realistica che già si mostra,
p. es., nella Saffo di Massenet. Ma quantunque
Bruneau e Charpentier fino ad un certo punto
tentino nuove vie, essi non si possono annoverarsi
a quei pochi musicisti che oggi rappresentano
la nuova scuola francese progressista.
Il padre spirituale di tutti questi è <i>César Frank</i>
(1822-1880) un'anima candida, ingenua e profondamente
religiosa, che in vita restò quasi
sconosciuto e fu solo idolatrato dai suoi scolari.
Le sue opere rispecchiano la sua natura e
la loro caratteristica è il più puro idealismo.
Educato alla musica di Bach egli venne formando
il suo stile sulle opere degli antichi ma
senza imitarli ed aggiungendovi qualche cosa
di mistico che è tutto suo ed elementi affatto
moderni specialmente dal lato armonico. Le
sue opere principali sono gli oratori <i>Les Beatitudes</i>,
<i>Psyché</i>, la sua musica da camera e per
organo, alle quali non fanno certo difetto l'ispirazione
ma il sentimento della misura e
della forma, che alle volte sembra embrionale.
In ultima linea è però assai dubbio, se si possa
annoverare Frank fra i musicisti francesi, perchè
son troppi gli elementi stranieri, che si trovano
nella sua musica. Ma l'importanza di
Frank sta forse più che nelle sue opere nella sua
grandezza morale e nell'immenso influsso che
ebbe sui suoi scolari, fra i quali contano i migliori
musicisti odierni di Francia. E fu per
<span class="pagenum" id="Page_436">[436]</span>
questi che fu superato il periodo di imitazione
wagneriana che minacciava snaturare l'arte nazionale
e che oggi dopo un'interruzione di più
secoli si può davvero parlare di una vera arte
francese, la quale vuole, come proclamava
Charles Bordes, uno dei più valenti maestri e
fautori «le discours libre dans la musique libre,
la melopée continue, la variation infinie, la liberté
en un mot de la prose musicale. Nous
voulons le triomphe de la musique naturelle,
libre et mouvente comme le discours plastique
et ritmique comme la danse antique».
</p>

<p>
A questo ideale ben ancora lontano da esser
raggiunto tendono i conati del nuovo Cenacolo,
alla cui testa sta da anni <i>Vincent d'Indy</i> (1851),
talento complicato di erudito, pensatore e musicista,
fervido cattolico, battagliero, che cerca
il rinnovamento dell'arte nella conoscenza profonda
dell'arte medioevale. Eppure anch'egli
sacrificò dapprima a Wagner come in genere
tutti gli altri francesi del suo tempo e tanto la
sua sinfonia <i>Wallenstein</i> che la sua opera <i>Fervaal</i>
(1897) e specialmente <i>le Chant de la Cloche</i>
mostrano una palese derivazione dalla musica
wagneriana. Nelle opere posteriori (<i>Etranger</i>,
Sonata per pianoforte e violino. Quartetto, <i>Symphonie
sur un thème montagnard</i>, ecc.), è innegabile
la nota personale, che è fatta più di arte
e di serietà che di spontanea ispirazione. In fondo
d'Indy è un artista conscio e sicuro ma freddo,
aristocratico e troppo eclettico per veramente
commuoverci.
</p>

<p>
<span class="pagenum" id="Page_437">[437]</span>
</p>

<p>
Della musica <i>tedesca</i> moderna, in quanto essa
cerca nuove vie, parleremo nel seguente capitolo.
Ma non tutti i musicisti di Germania seguono
le orme di Riccardo Strauss, Max Reger
e Gustavo Mahler. La maggior parte continua
le vecchie tradizioni, imitando or questo o quel
maestro. Nell'opera è Wagner, che è diventato
la guida quasi sempre fatale e quantunque la
produzione annua sia ancora ingente, le opere
che non perirono nel mare della dimenticanza
sono pochissime. Una di queste è <i>il Barbiere di
Bagdad</i> di <i>Pietro Cornelius</i> (1824-1874), nata ancora
ai tempi del soggiorno di Liszt a Weimar,
ricca di gentile ispirazione ma senza vera potenza
drammatica. Maggior fortuna ebbe la fiaba
<i>Hänsel und Gretel</i> di <i>Engelberto Humperdink</i>
(1854), felice connubio di canzoni popolari colla
polifonia e la maniera dei Maestri cantori di
Wagner, nota anche in Italia, dove ebbe pure
successo l'altra opera <i>Figli di re</i>, una leggenda
composta alla stessa maniera. Ma quando Humperdink
abbandonò il campo delle fiabe, allora
si mostrò la sua deficienza di vera forza drammatica
e le opere posteriori non ebbero alcun
successo. L'<i>Evangelimann</i> di <i>Guglielmo Kienzl</i>
(1857) ebbe pure gran successo ma più per il
libretto sentimentale e commovente che per la
musica appena mediocre. E così pure vero successo
non può dirsi quello più recente di <i>Tiefland</i>,
l'opera di <i>Eugenio D'Albert</i> (1864), miscuglio
di tutti gli stili con predominanza di quello
italiano moderno. <i>Sigfrido Wagner</i> (1869) ebbe
<span class="pagenum" id="Page_438">[438]</span>
come musicista la sfortuna di essere figlio di
Riccardo Wagner. Le sue opere hanno specialmente
nelle scene popolari di carattere comico
una certa freschezza sana. Ma i libretti simbolico-mistici,
che egli sceglie ed il voler oltrepassare
i limiti postigli dalla natura, gli fecero
finora fallire la prova. Ben maggiore potenza e
serietà mostrano invece <i>Max Schillings</i> (1868),
l'autore di <i>Ingwelde</i>, <i>der Pfeiferstag</i> e <i>Moloch</i>,
e specialmente <i>Giov. Pfitzner</i> (1869) (<i>il povero
Enrico</i>, <i>la Rosa del giardino d'amore</i>), quantunque
anche essi sono imitatori di Wagner e
soffocano in una complicatissima polifonia dell'orchestra
la linea melodica.
</p>

<p>
Gli autori tedeschi di musica istrumentale
sono infiniti ed è affatto impossibile il parlarne
qui, sia perchè ciò oltrepasserebbe il compito
di questo manuale sia perchè oltre Riccardo
Strauss e Max Reger mancano personalità spiccate.
Il maestro della maggior parte dei giovani
più noti fu <i>Lodovico Thuille</i> (1861-1907) scolaro
e poi successore di Rheinberger a Monaco,
un romantico, che però seppe seguire i tempi
e che come maestro aveva doti specialissime.
Ma come egli nelle sue opere fu un brahmsiano
con infiltrazioni moderne anche i suoi scolari diretti
od indiretti oggi in vista (<i>Braunfels</i>, <i>Noren</i>,
<i>Bleyle</i>, <i>Lampe</i>, <i>Bischoff</i>, <i>Weissmann</i>) seguono la
sua strada e sono seguaci or di Brahms or di
Strauss. Le loro opere mostrano serietà di volere,
sapienza e sicurezza tecnica ma difettano
di vera originalità ed ispirazione. Quasi tutti
<span class="pagenum" id="Page_439">[439]</span>
poi si risentono delle nuove conquiste armoniche
e cercano di usufruirne senza però che le loro
opere si possano dire moderne nel senso della
parola, perchè il loro fondo è in realtà ancora
classicista ed il modernismo non ne è sincero.
</p>

<div class="blockquote">
<p class="title">
LETTERATURA
</p>

<p>
Colombani A. — <i>L'opera italiana nel secolo XIX</i>, Milano.
</p>

<p>
Prati R. — <i>Giuseppe Martucci</i>, Torino, 1914.
</p>

<p>
Bastianelli Gianotto — <i>Pietro Mascagni</i>, Napoli, 1910.
</p>

<p>
Torrefranca Franco — <i>Giacomo Puccini e l'opera internazionale</i>,
Torino, 1912.
</p>

<p>
Pfohl R. — <i>Die moderne Oper</i>, Berlino, 1894.
</p>

<p>
Serviéres G. — <i>La musique française moderne</i>, 1897.
</p>

<p>
Hervey A. — <i>French Music in the XIX Century</i>, London, 1903
</p>

<p>
Neitzel O. — <i>Camille Saint-Saens</i>, Berlino, 1900.
</p>

<p>
Angè de Lassus — <i>Saint-Saens</i>, Paris, 1914.
</p>

<p>
Louis R. — <i>Die deutsche Musik der Gegenwart</i>, 1909.
</p>

<p>
D'Indy V. — <i>César Frank</i>, Paris, 1906.
</p>
</div>

<div class="chapter">
<h2 id="cap23">CAPITOLO XXIII.
<span class="smaller">L'ora presente.</span></h2>
</div>

<p>
La fine del secolo decimonono avrà probabilmente
nella storia della musica una certa
importanza, perchè essa chiude quasi un periodo
e segna l'inizio di una nuova epoca. Noi
contemporanei non possiamo nè giudicarne dell'importanza
ed ancor meno fare da profeti
circa il futuro, perchè ci manca l'oggettività e
<span class="pagenum" id="Page_440">[440]</span>
la facoltà di contemplare da un punto di vista
più dominante e lontano il nostro tempo e
perchè quello che forse sarà la musica futura,
oggi non si presenta ancora che appena allo
stato embrionale. Il compito di uno che scrive
della musica contemporanea non può essere
dunque che quello di un cronista o di un semplice
critico che esprime le sue opinioni personali.
</p>

<p>
I nomi dei musicisti della seconda metà del
secolo scorso che passeranno alla posterità non
soltanto come suoni vacui sono ben pochi. Gli
altri verranno dimenticati assieme alle opere
dei loro autori oppure si ricorderanno come quelli
dei pionieri di una nuova arte che già batte alle
porte. I rappresentanti di questa sono tutti
stranieri e precisamente tedeschi e francesi. Il
più noto e discusso è certo <i>Riccardo Strauss</i>,
nato nel 1864, l'anno della morte di Meyerbeer,
col quale egli ha almeno la somiglianza della
natura avida di successo. Questo barbaro magnifico
e temerario dagli occhi chiari, come un
giorno lo chiamò Gabriele D'Annunzio, è oggi il
conscio duce di molti musicisti moderni e l'eroe
dell'ora presente. Se però si studiano veramente
le sue opere, non sarà difficile il conchiudere,
che in fondo non è tanto la sostanza
quanto la forma ed i mezzi di estrinsecarla, che
si possono dire nuovi. La musica di questo talento
complesso per eccellenza, di quest'anima
eternamente tormentata da nuovi problemi,
non ha la forza persuasiva di quella dei grandi
<span class="pagenum" id="Page_441">[441]</span>
maestri ma piuttosto ci conquide colla violenza
e ci fa ammiratori con riluttanza, perchè
la sua qualità principale non è tanto l'emozione
sincera quanto la ferrea ed indomita volontà,
che essa continuamente palesa.
</p>

<p>
Strauss è il musicista meno ingenuo e semplice
che si possa pensare ed il processo generativo
della sua mente è dei più complicati.
Apparentemente invasato dal sacro furore dell'arte
e conquiso dalla situazione, dalle parole
e versi, egli resta in realtà internamente freddo
e quasi spettatore di sè stesso come qualche
grande artista drammatico, che sembra vivere
la vita delle persone che rappresenta ed invece
non ne imita che con maestria i gesti e le parole.
Egli è un cerebrale, che non fa che esperimentare
e siccome nessuno lo supera oggi nel
volere e sapere e nella sicurezza dell'istinto od
almeno del conoscere gli istinti degli altri, le
sue opere non hanno come quelle di tanti altri
nulla di frammentario, appunto perchè non conosce
la semplicità ed ingenuità. Altra volta
uno degli elementi principali per giudicare dell'originalità
o dell'altezza del talento d'un musicista
era l'esame della sua melodia. Ora ciò
non è più di moda. Se però si vuole ancora provare
l'esperimento, si troverà che una melodia
straussiana non esiste, mentre invece ne esiste
benissimo una mozartiana, beethoveniana, verdiana,
ecc. E non solo ciò ma anzi che i pregî
di Strauss sono in genere da cercarsi in tutt'altro
che nella melodia, perchè i suoi temi melodici
<span class="pagenum" id="Page_442">[442]</span>
sono ben di rado veramente felici e perchè egli
si contenta molte volte di frasi comuni e di
spunti che nulla hanno di peregrino. Ad onta
di ciò è innegabile che questa deficienza melodica
delle opere di Strauss non ha grande influenza
sul loro valore, che dipende piuttosto dalla
complessività di esse e dalla maniera di concepire
l'opera d'arte. Ne è punto giustificato il
voler chiamare la musica di Strauss astrusa e
se tale molte volte si giudica, ciò dipende non
dalla sostanza ma dall'estrema complicazione
dell'apparato, dalla sopraposizione dei contrappunti,
chè anzi il maestro, come lo dimostrò
nella scelta dei soggetti, è natura certo
speculativa ma con una buona parte di sensualismo.
</p>

<p>
Strauss ha incominciato come tutti i musicisti
coll'imitare i maestri precedenti e suoi contemporanei
e fra questi specialmente Brahms.
La prima opera in cui egli veramente si palesò
fu il poema sinfonico <i>Macbeth</i> (1887), seguito con
breve intervallo dal <i>Don Giovanni</i> (1888) e dal
<i>Tod und Verklärung</i> (<i>Morte e trasfigurazione</i>)
(1889), ancor oggi la sua opera più popolare.
Tutte queste opere derivano da quelle di Liszt ma
Strauss seppe trarre ben altre conseguenze dallo
stile programmatico che il suo iniziatore. Egli
non si fa mai veramente schiavo del programma
ma è in grado di esprimere con mezzi semplicemente
musicali tutto quello che vuole. Questa
potenza gli è anzi tanto propria che egli
molte volte ne abusa. In confronto di Liszt egli
<span class="pagenum" id="Page_443">[443]</span>
ha non solo maggiore padronanza dei mezzi e
della tecnica ma anche più grande facoltà inventiva,
le quali doti gli rendono possibile di
mantenere l'architettura musicale e la divisione
logica del pezzo, mentre gli altri seguaci di
Liszt finiscono nella più completa anarchia. In
un certo riguardo Strauss è anzi un formalista,
ben inteso alla sua maniera, giacchè in tutto il
suo procedere si può sempre osservare un
certo sistema che consiste nella anatomizzazione
e disgiunzione dei temi musicali e nel
tener fermo alla forma ritmica, che è quasi
l'ossatura ferrea della composizione. Un'altra
delle sue qualità è la ricerca della caratteristica,
che non rifugge da alcun mezzo, poichè
a lui poco importa come risuoni la sua musica,
purchè dica ciò che egli vuol esprimere.
Documenti di questa tendenza sono rintracciabili
in tutte le sue opere ma specialmente nella
<i>Vita d'eroe</i>, e nello <i>Zaratustra</i>, dove vi sono
brani di musica assolutamente brutta, se tale
si può ancora chiamare e voluta così di proposito.
Tendenza questa che non si deve confondere
col cosidetto realismo o verismo musicale,
del quale del resto le opere di Strauss
mostrano molti esempî ma arte d'esprimere coi
suoni materiali ed i mezzi della tecnica musicale
sentimenti astratti ed idee che mai prima
si tentò di tradurre.
</p>

<p>
L'arte di Strauss è tutta personale ed è questa
che nelle sue opere assume tale importanza
da farle distinguere da quelle degli altri maestri.
<span class="pagenum" id="Page_444">[444]</span>
O meglio detto, essa cessa quasi di essere
solamente arte e tecnica ma diventa cosa quasi
principale, facendo passare in seconda linea
l'idea ed il pensiero musicale. Le vie percorse
da Berlioz e Liszt non avevano condotto a buon
fine; Berlioz non seppe mai liberarsi dallo
schema formale della sinfonia di Liszt e non
scrisse che schizzi geniali di forma frammentaria.
In una parola Berlioz fu troppo musicista
e Liszt troppo poeta. Strauss proseguì per la
strada segnata da questo ma evitandone i pericoli.
L'idea poetica genera la forma ma egli non
abbandona la logica musicale. E che ciò non sia
impossibile egli mostrò in due delle sue migliori
opere, nel <i>Don Chisciotte</i>, scritto in forma di variazioni
e nel <i>Till Eulenspiegel</i> in forma di rondò.
</p>

<p>
La musica dei poemi sinfonici di Liszt è essenzialmente
omofona. Strauss vi sostituì invece
una complicatissima polifonia melodica
simile a quella dei Maestri Cantori di Wagner.
La quale, se in certo modo è un compenso alla
mancanza dello sviluppo tematico tradizionale,
rende però l'opera musicale molto più difficile
a comprendersi, perchè l'orecchio s'affatica a
voler seguire le combinazioni di tre o quattro
temi molto più che se si trattasse di contrappunti
per quanto complicati della maniera antica,
perchè questi seguono pur sempre leggi
formali, che Strauss rifiuta.
</p>

<p>
Insuperabile, anzi unica è invece la sua arte
d'orchestrazione, che sorpassa quella di Berlioz,
Wagner e di ogni altro. Strauss è colorista per
<span class="pagenum" id="Page_445">[445]</span>
eccellenza e tale lo fa non tanto l'uso di alcuni
strumenti ma l'istinto geniale degli impasti e la
maniera di usare degli istrumenti, per trarne
effetti affatto nuovi, ora di infinita dolcezza e
soavità, ora di stragrande potenza. E perchè
egli concepisce le sue opere orchestralmente, è
quasi impossibile giudicare di esse studiandole
al pianoforte. Molte cacofonie, molte stranezze
spariscono sentite nell'orchestra o quasi non
si avvertono, mentre al pianoforte ci riescono
insopportabili. Quasi sì personale che l'istrumentazione
è l'armonia di Strauss, che è impossibile
spiegare e comprendere alla stregua
delle antiche norme, che per lui più non esistono.
L'ultima opera sinfonica di Riccardo Strauss e
forse, se non la più ispirata, la più perfetta, fu
la <i>Sinfonia domestica</i>. Il programma è appena
accennato ed è quasi inutile giacchè è comprensibile
anche senza di esso.
</p>

<p>
La domanda se nella musica di Strauss domini
più l'elemento sinfonico che il drammatico è
ormai superflua. La musica istrumentale moderna
è sì pregna di elementi drammatici, che i
confini della musica sinfonica e drammatica, che
prima erano ben definiti, vanno quasi scomparendo.
Un fenomeno strano è anzi che la musica
di Wagner ha avuto maggior importanza
per la musica sinfonica che la drammatica. Le
opere di Strauss sono in realtà piccoli drammi
senza parole e tutta la sua natura lo predestinava
al dramma. Eppure egli vi arrivò tardi,
giacchè il <i>Guntram</i> (1894) è un'opera scritta
<span class="pagenum" id="Page_446">[446]</span>
sulla falsariga di Wagner, del quale il giovane
Strauss allora subiva il prepotente influsso.
</p>

<p>
Vera musica di Strauss è invece quella della
seconda opera <i>Feuersnot</i> (<i>Senza fuoco</i>) (1901). Il
libretto, lardellato di frasi scabrose e quasi lubriche
e di allusioni a Wagner e Strauss stesso
non è tolto da una fiaba olandese come dice
l'autore ma ricorda la leggenda medioevale del
mago Virgilio e
</p>

<div class="poem">
<p>«la torre dove stette in due cestoni</p>
<p>«Virgilio spenzolato</p>
<p class="i6">      (<span class="smcap">Berni</span>).</p>
</div>

<p>
Ma Strauss possiede una vena satirica assai
pronunziata ed una dose di sensualità, che gli
fecero scegliere quell'azione mista di lirismo
nordico e vena boccacesca. La musica non differisce
gran fatto da quella dei poemi sinfonici
e vi predomina l'elemento sinfonico. Non mancano
però momenti felici di lirismo nei canti
di Kunrad, per quanto faccia difetto l'intensità
della passione e della vita interiore, mentre c'è
una certa giocondità primaverile nelle scene
popolari, che non è priva di poesia.
</p>

<p>
Da Feuersnot a <i>Salome</i> (1905) passa una differenza
abbastanza grande, quantunque forse
non tanta quanti molti vogliono. Dal lato dell'ispirazione
musicale anzi si può dire che
Feuersnot è opera più spontanea ed originale
e che la differenza è più da ascriversi al soggetto
ed alla tecnica più complicata e più perfezionata
dal punto di vista dell'autore che ad
altri elementi. Il dramma di Oscar Wilde, per
<span class="pagenum" id="Page_447">[447]</span>
quanto non sia certo un capolavoro, ha delle
qualità che dovevano attrarre un musicista
della natura di Strauss, perchè l'arte di Wilde
ha molte e grandi somiglianze con quella di
Strauss, che è fatta più che di vera e sincera
commozione di stravaganze, violenze, frenesie
da un lato e di preziosità, ricercatezze e coloriti
e tinte più svariate da un altro. Considerata
come opera musicale uno dei maggiori
pregî di Salomè è lo stragrande movimento, la
rapidità che sostiene tutto l'edificio e le dà
un'unità che non hanno neppure i drammi di
Wagner, rendendo la musica eminentemente
suggestiva.
</p>

<p>
L'<i>Elettra</i>, venuta pochi anni dopo (1909), è
scritta nello stesso stile e non supera la Salome
che forse per ancor maggior irruenza ritmica
e per l'asprezza rigida. Ad ambedue le opere è
comune la deficienza melodica e la povertà dei
temi, che di solito consistono di poche note,
che traggono il loro significato più dal ritmo
che dalla linea stessa. Il difetto maggiore di
Salome ed ancor più di Elettra è l'eccesso, che
quando è continuato, perde ogni effetto e produce
monotonia. Tutto vi è spasmodico, turbinoso,
delirante, convulsivo. Questa musica ha
senza dubbio una grande potenza sugli uditori
ma essa piuttosto di ammaliarli, li piglia di sorpresa
tanto che essi poi non sanno rendersi
una vera ragione dell'effetto subito. Perciò riudendo
queste opere, si potrà scoprirne molti
particolari interessanti sfuggiti la prima volta
<span class="pagenum" id="Page_448">[448]</span>
ma l'effetto e l'impressione iniziale non si raggiungono
più, perchè bisogna alla fine persuadersi,
che c'è ben molta posa in tutta questa
musica, apparentemente sì calda ed in realtà sì
fredda. Il successo che ebbero tanto la Salome
che l'Elettra fu grande e fino ad un certo punto
anche sincero. È però assai dubbio il dire
quanta parte ne tocchi al poeta e quanta al
musicista. Tutti e due i poemi sono opere più
di letteratura che di vera poesia e Strauss
seppe scegliere bene il momento propizio a
simili prodotti, in cui isterismi sessuali si mescolano
a preziosità letteraria e sotto una forma
smagliante di immagini e parole si maschera
un'intima povertà di vero contenuto. Il voler
giudicare della musica di questi due drammi
alla stregua dei principî del dramma lirico compreso
quello di Wagner è del resto fatica inutile.
L'autore rinuncia ad ogni forma musicale ed
ormai non vuol che seguire la parola più fedelmente
che possibile, ciò che esclude naturalmente
ogni simmetria musicale. Ciò sarà
forse giustificato, ma dal momento che tutto il
dramma musicale non basa che su di una finzione
è pure permesso il domandarsi, se non
sarebbe ancor più logico contentarsi della sola
parola.
</p>

<p>
Dopo la Salome e l'Elettra, <i>il Cavaliere della
rosa</i>, la nota comica dopo la tragica. Il poeta
Hoffmannsthal, che non sa che rifare per quanto
virtuosamente le cose altrui, collo scetticismo
cinico del viennese decadente offrì al maestro
<span class="pagenum" id="Page_449">[449]</span>
un libretto settecentista un po' boccaccesco,
un po' goldoniano, appesantito di elementi teutonici
con una figura goffa e volgare quasi ributtante,
un po' di colorito locale e non dimenticando
l'italiano intrigante e subdolo, che
sembra di prammatica (<i>Flauto solo</i> d'Albert,
<i>Arianna a Nasso</i>) insomma un poema che offende
il nostro gusto latino e ne è ben lontano.
Lo stile del Cavaliere della Rosa è un misto di
elementi eterogenei sapientemente mascherati.
La parte migliore è forse la sentimentale, mentre
la comica è bizzarra ed esagerata. Quantunque
Strauss si sforzi di essere chiaro e melodico,
egli non ci riesce e cade alle volte persino
nel regno dell'operetta.
</p>

<p>
Le due ultime opere di Strauss sembrano
destinate a non rimanere che un intermezzo
nella sua produzione. L'idea di mettere in musica
il <i>Bourgeois gentilhomme</i> di Molière e specialmente
il piccolo dramma <i>Arianna a Nasso</i>
che vi è contenuto ha attratto Strauss, lo scettico
umorista, per il funambolismo della situazione
buffonesca e lirica. Egli sciolse il problema
da grande artista che sa far tutto ma senza
poter creare un'opera vitale per la mancanza
di ogni sentimento umano e per la pretenziosità
troppo palese. Eppure anche quest'opera contiene
pagine stupende or di umorismo or di
dolcezza erotica.
</p>

<p>
E non più che un capriccio di artista nordico
e perciò complicato di simbolismo filosofico fu
quello di scrivere l'azione coreografica <i>la
<span class="pagenum" id="Page_450">[450]</span>
leggenda di Giuseppe</i>, trasportata al tempo del
barocco berniniano, pure di Hoffmanthal, natura
affine di Strauss per il predominio dell'erotismo
più o meno palese e congiunto modernamente
ad elementi anche più bassi. Ma il
simbolismo non si comprende e non resta che
un'azione coreografica di mediocre interesse,
nella quale domina non la danza sana e popolaresca
del Cavaliere della Rosa ma quella dionisiaca
o baccante del Zaratustra, della Salome
ed Elettra. Comunque, l'opera complessa di
Strauss resterà un documento importante del
tempo, mentre la credenza che da lui cominci
una nuova era non è certo più giustificata,
giacchè fra la sua musica e la cosidetta futuristica
c'è troppa differenza e completa disparità
di principi.
</p>

<p>
Arte ben più moderna è invece quella di Debussy
e la nuova musica mette più o meno
capo al <i>Pelleas et Melisande</i>, perchè essa riassume
le nuove tendenze e conquiste e perchè
fu per lei che venne a cessare in grandissima
parte l'incubo wagneriano ed i musicisti si
videro aperte altre strade. In ciò sta forse
più che nel valore intrinseco dell'opera la sua
importanza per la storia musicale. Il suo successo
al nostro tempo di indirizzi così realistici è senza
dubbio assai strano. O forse esso a pensarci
meglio è spiegabile appunto per legge di contrasti.
La nostra epoca combina l'opportunità
della vita pratica col bisogno d'un certo misticismo
claustrale, che ognuno ha in fondo all'anima
<span class="pagenum" id="Page_451">[451]</span>
senza rendersene conto. In sostanza è
lo stesso fenomeno del successo dell'impressionismo
e di tutte le sue suddivisioni nella
pittura nonchè delle ricercatezze arcaiche della
letteratura.
</p>

<p>
<i>Claudio Debussy</i> (1862) che a tempo perduto
è anche critico di arte ci ha dato in uno dei
suoi articoli la sua professione di fede: «L'arte
è la più bella menzogna. Per quanto ci affatichiamo
di rappresentare la vita nelle sue forme
e colori usuali, non si arriverà mai ad un risultato
soddisfacente ed appunto perciò è desiderabile
che l'arte resti una menzogna, se
essa non deve abbassarsi fino al più triste opportunismo
dozzinale. Come? Non cerca ognuno
l'oblio nell'arte e non è l'oblio una speciale
forma della menzogna? Il nostro compito è di
mantenere il mondo nelle sue illusioni e di non
scuotere brutalmente gli uomini dai loro sogni
per mostrar la cruda realtà. Contentiamoci del
mondo fantastico, giacchè esso solo ci dà conforto,
esso solo è capace di farci intravedere
una bellezza che non passa, perchè eterna».
</p>

<p>
Il Debussy non si contentò di parole ma
cercò di mettere in pratica le sue teorie. Uscito
dal Conservatorio di Parigi e scolaro di professori
più che ortodossi scrisse la cantata <i>La
demoiselle elue</i> su poesia del preraffaelita Rossetti,
che ispirò spavento ai suoi pedanti maestri
e che mostra già tutte le caratteristiche
dell'autore. Le quali sono completo abbandono
delle forme tradizionali, soppressione di ogni
<span class="pagenum" id="Page_452">[452]</span>
simmetria musicale, dissoluzione della linea
melodica in piccolissime frasi e melismi per
produrre un'atmosfera musicale piena di vaporosità,
il canto in modo di recitativo quasi
come nelle opere di Peri e Caccini, imitando
cogli intervalli l'alzarsi ed abbassarsi della voce
parlata, tessuto armonico, in cui l'accordo sta
quasi da sè e non si collega cogli antecedenti
e posteriori, un'armonia armoniosa, come
la chiama Laloy, che ha principio e fine in sè
stessa. Il prodotto di tutte queste qualità in
parte negative è uno dei più originali della musica
moderna. Gli stessi principî messi in pratica
da un musicista mediocre avrebbero condotto
necessariamente a qualche cosa di disgustoso
ed estremamente monotono. Debussy
arrivò invece per questa via a darci opere sulle
quali si potrà certo discutere e che ci sembreranno
a seconda delle nostre inclinazioni e
studi strane e forse antipatiche ma che non si
potrà far a meno di riconoscere come il frutto
di un talento singolare ed originale.
</p>

<p>
La <i>Demoiselle elue</i> fu presto dimenticata ma
Debussy sorprese il pubblico con un'altra opera
ancora più combattuta e dapprincipio rifiutata,
che poi finì per far il giro delle sale di concerto
di tutti i paesi. Questa volta l'autore scelse una
poesia di Mallarmè, <i>L'après midi d'un faune</i> per
scriverne un preludio d'orchestra (1892). <i>C'est
une sauce sans lièvre</i> ebbe a dire un celebre
musicista francese e secondo il comune modo
di vedere non a torto. Difatti questo preludio
<span class="pagenum" id="Page_453">[453]</span>
fa ai pugni con tutto quello che noi intendiamo
per un preludio, <i>ouverture</i> o poema sinfonico,
perchè qui non c'è tema sul quale s'imperni
l'opera, non c'è sviluppo tematico ma solamente
un'indefinibile incertezza della frase melodica,
un continuo svolgimento di modulazioni
strane. Eppure che effetto poetico l'autore sa
trarre da un tutto, che ci pare inorganico, quale
compenetrazione della poesia, quale tavolozza
smagliante ad onta della delicatezza! Il nostro
istinto si ribella contro questa musica rivoluzionaria,
sì diversa dalla nostra e nel medesimo
tempo quei suoni, quelle armonie ci ammaliano
e quasi ci convertono alla nuova arte. Ed i
<i>Nocturnes</i> e gli schizzi <i>La mer</i>, <i>Images</i> ed i 24
preludi per pianoforte? Un nulla forse, quasi
bolle di sapone iridescenti e vaporose ma un
tutto eminentemente suggestivo e poetico.
</p>

<p>
Queste opere come pure il suo <i>Quartetto</i> in
sol minore, molte canzoni ed alcuni pezzi per
pianoforte non avrebbero però certo potuto
rendere sì noto il loro autore quanto lo è, perchè
tutta questa musica è troppo esclusivamente
aristocratica per arrivare al pubblico.
Invece il suo dramma musicale <i>Pelleas et Melisande</i>
(1902) fu quello che mise Debussy in
primissima linea fra i musicisti francesi dei
nostri giorni.
</p>

<p>
Data la qualità del suo talento, egli avrebbe
ben difficilmente potuto trovare una azione
più adatta di quella del dramma di Maeterlink,
vera tragedia del fato, nella quale le
<span class="pagenum" id="Page_454">[454]</span>
persone ci sembrano ombre ed il tutto un sogno.
Debussy ha fatto opera concorde al poema,
che è da giudicare con altri criterî che i soliti
se si vuole comprenderla e nella quale non si
deve cercare quello che non ci vuol essere.
«Io ho tentato con tutte le mie forze, scrive
Debussy, e con tutta la sincerità di identificare
la mia musica colla sostanza poetica del dramma.
Prima di tutto studiai il carattere delle persone
e volli che parlassero esse stesse. Io ascoltai
le loro parole e tentai di riprodurle. L'uditore
è abituato, ascoltando un'opera, a provare
due impressioni, quella della musica e
quella delle persone che agiscono e sente di
solito queste impressioni una dopo l'altra. Io
ho tentato di congiungerle. La musica possiede
un ritmo proprio, i sentimenti dell'animo ne
hanno un altro più istintivo e sottoposto agli
avvenimenti. Da ciò non può risultare che un
perenne conflitto. Perciò l'uso della forma sinfonica
(Wagner) non solo non può giovare ma
anzi opprime ed annienta la musica drammatica».
</p>

<p>
C'è chi vuol far derivare Debussy da Wagner.
Ma ciò non è giusto. Il Pelleas è anzi una specie
di atto di rivolta contro l'arte di Wagner e
quantunque non è vero che quest'opera di un
solitario rappresenti la vera arte francese, dalla
quale si trova forse agli antipodi, è ben difficile
trovarvi raffronti colla musica di Wagner,
giacchè per poter dir ciò non basta qualche
piccola somiglianza, che deriva piuttosto dall'ambiente
<span class="pagenum" id="Page_455">[455]</span>
musicale dei nostri giorni, che da
una qualsiasi imitazione di Wagner. Nella musica
di Debussy non ci sono leitmotivi, non c'è
vera polifonia, non simmetria musicale. Il musicista
non vuol essere architetto e darci costruzioni
contrappuntistiche complicate, anzi i
suoi temi come tali perdono ogni importanza e
diventano quasi semplici melismi; la musica
segue il testo parola per parola senza alcuna
preoccupazione musicale, il periodo non obbedisce
a leggi ma non cerca che di sottolineare
e di dipingere, la musica viene quasi disciolta
nei suoi elementi originari. Il risultato è una
rara compenetrazione di musica e poesia, una
evocazione mirabile dell'ambiente con colorito
poetico incredibile, che Debussy raggiunge con
un'arte incantevole nel trattare l'orchestra. Egli
preferisce le mezze tinte, le penombre, per cui
tanto più sfavillanti appariscono quei momenti,
nei quali irrompe irresistibile la passione e tutto
sembra ardere e divampare.
</p>

<p>
Debussy è un prodotto della nostra epoca sì
tormentata da ogni sorte di problemi. Volendo
si può trovare nelle sue opere anche qualche
somiglianza con quelle dei poeti simbolisti
Mallarmè, Verlaine e Baudelaire ed ancor più
coi pittori di Batignolles Monet, Manet, Césanne,
ecc., giacchè egli compone come dipingevano
quei pittori, cioè avendo gli uni per suprema
legge il colore ed egli il suono. Ma colori
e suoni hanno bisogno di anima per non rimaner
materia bruta. E forse si può anche pensare al
<span class="pagenum" id="Page_456">[456]</span>
giapponesismo nella pittura ed il tutto si riduce
ad un impressionismo e simbolismo quasi patologico.
</p>

<p>
La musica di Debussy è basata armonicamente,
e l'armonia ne è senza dubbio la parte
più nuova, sulla trifonia ed esafonia, dalle
quali dipende il suo colorito strano. Gli accordi
adoperabili che ne risulterebbero almeno secondo
il nostro sistema non sono in sè che
quattro, dunque pochissimi, ma per comprendere
la nuova armonia bisogna abbandonare i
nostri antichi criteri e considerare i nuovi accordi
altrimente che come fecimo finora.
</p>

<p>
Per molti la sua musica è un libro chiuso a
sette sigilli, per altri un evangelo e l'autore un
nuovo Messia. «La musica di Debussy ha un
carattere primitivo, georgico, sensuale e faunesco,
che pur essendo proprio alla persona
dell'autore è e sarà veramente il carattere
principale dell'arte, della letteratura e della filosofia
della nostra epoca forte e sana. Il misticismo
dell'opera di Debussy al di là di ogni
formola antica, intieramente fatto di sensazioni
interiori sempre più complesse e di una
sensualità carnale e naturale profondamente e
sapientemente semplice è veramente il nuovo
misticismo, che fa palpitare le ali ansiose della
nostra gioventù pronta a forti combattimenti
per nuove conquiste spirituali, è il misticismo
sessuale di Rodin scultore e disegnatore» (?).
(Ricciotto Canudo — Psycologie musicale de
Civilisations).
</p>

<p>
<span class="pagenum" id="Page_457">[457]</span>
</p>

<p>
Debussy non ha più dato dopo il Pelleas
alcun'opera al teatro ed è in genere poco produttivo.
Le sue ultime opere sono la musica
da scena per <i>il Martirio di S. Sebastiano</i> di
D'Annunzio, i preludi per pianoforte ed un
ballo <i>Jeux</i>, che non ebbe successo. Data la sua
maniera di comporre ed il contenuto della sua
musica, ciò non è difficile a comprendere, perchè
nuove opere non potrebbero essere fino ad
un certo punto che ripetizioni delle anteriori.
</p>

<p>
Fu detto sopra che sarebbe ben arrischiato
il voler considerare la musica di Debussy come
un vero prodotto dell'arte nazionale. Difatti in
essa è riconoscibile l'influenza dei musicisti moderni
russi, specialmente di Borodine e Moussorgsky
(per esempio le <i>canzoni e danze della
morte</i>) e, sia direttamente o di riverbero attraverso
i russi, della musica orientale ed esotica
in genere. Eppure Debussy ha già fatto
scuola nella sua patria e se anche non si può
parlare di una vera imitazione, che, data la natura
della sua musica, è quasi esclusa, sono
fino ad un certo punto gli stessi principî, che
propugnano i veri modernisti francesi, fra cui
uno dei più estremi è <i>Maurizio Ravel</i> (1875),
squisito illustratore di sensazioni che gli vengono
dal mondo esterno e perciò diverso da
Debussy, che è più sognatore e che invece di
tradurre le cose ci dà le impressioni che queste
gli producono. La sua tecnica è però affatto
simile alla debussiana e se ne distingue soltanto
per certi procedimenti a lui propri come p. e.
<span class="pagenum" id="Page_458">[458]</span>
l'aggiungere note eterogenee oppure omettere
appunto quello che l'orecchio s'aspetta.
</p>

<p>
Melodicamente più ispirato di Debussy egli
non gli è inferiore nel colorito smagliante ma
nella complessività della sua opera. La sua opera
<i>L'heure espagnole</i> per quanto cesellata è troppo
priva di freschezza comica, troppo lambiccata
e contorta per poter piacere al pubblico. Nè i
due balli <i>Daphni et Chloè</i> e <i>Ma mère l'oye</i> per
quanto ricchi di finissimi particolari sono opere
di vera ispirazione. Migliori sono senza dubbio
le opere minori (un quartetto, una Sonatina
per pianoforte ed i pezzi per questo istrumento
<i>Miroirs</i> e la raccolta <i>Gaspard de la nuit</i>).
</p>

<p>
Debussy e Ravel sono oggi i rappresentanti
più in vista della musica francese moderna.
Ma confrontati coi veri maestri essi ci appaiono
dei decadenti senza vigore, figli di un'arte affetta
di tutte le malattie, di un'ipercoltura,
che va in cerca di sensazioni strane, di narcotici
e stimolanti ora per destarsi dallo stato
di sonnambulismo nel quale si trova, ora per
intensificarlo. Debussy e Ravel credono forse
di creare una nuova arte e portano invece
adosso il peso della coltura musicale di tutti i
secoli che gli schiaccia.
</p>

<p>
Più o meno seguaci delle nuove teorie sono
pure: <i>Alberico Magnard</i> (1865-1914), <i>Ernest
Chausson</i> (1855-1899), <i>Alberto Roussel</i> (1869),
<i>Florent Schmit</i> (1870), <i>Deodato de Séverac</i> (1873),
mentre <i>Gabriele Faurè</i> (1845) e <i>Gabriele Piernè</i>
(1863) sono da annoverarsi fra i conservatori.
</p>

<p>
<span class="pagenum" id="Page_459">[459]</span>
</p>

<p>
Successo quasi pari al Pelleas ebbe l'opera
<i>Ariane et Barbebleu</i> (1907) di <i>Paolo Dukas</i> (1865)
autore di uno scherzo sinfonico <i>L'apprenti sorcier</i>,
pieno di ritmo e calore e di una Sonata
per pianoforte, opera seria ma pesante. Dukas
è molto più sinfonista di Debussy, molto più
chiaro e ritmico e sta con un piede nel wagnerismo
e l'altro nel modernismo. Tutti questi
musicisti sono coloritori squisiti e la loro orchestrazione
si distingue p. e. dalla straussiana
per leggerezza senza esserne inferiori nella
varietà di timbri ed impasti.
</p>

<p>
La musica istrumentale francese è oggi senza
dubbio la più nuova e più corrispondente al
gusto dei moderni esteti. Ma anche gli entusiasti
di quest'arte cominciano già ad elevare qualche
voce che ammonisce: «La nostra arte musicale
è la prima del mondo per le sue qualità aristocratiche
ma manca di sangue. Rianimatela!
Non si tratta di rinunziare alla sua aristocrazia
di gusto e di sensibilità. Ma anche un grande
aristocratico deve saper parlare a tutti e domare
la folla a mille teste» (R. Rolland).
</p>

<p>
Una delle maggiori preoccupazioni di questi
musicisti è certo il tessuto armonico ed è piuttosto
nella novità delle loro armonie che in altri
elementi che si deve cercare il nuovo delle loro
opere. In questo riguardo si può anzi dire che
ad onta delle dissonanze e cacofonie volute
tutte queste armonie nuove, che non sono più
possibili a spiegare col solo concetto di tono
maggiore e minore, hanno un sistema ancor
<span class="pagenum" id="Page_460">[460]</span>
latente ma che perciò non manca di una certa
logica e che tutto ciò avrà certo grande influenza
sulla musica futura. E ad un simile nuovo sistema
di armonia cercano ormai i dotti di dare
forma scientifica, un sistema che tenta comprendere
in sè oltre le nostre tonalità anche le
scale liturgiche antiche e combinarle, come pure
la musica dei popoli orientali e per il quale non
esiste quasi più il concetto antico di consonanza.
Nè soltanto l'armonia è nuova ma nuovo
è altresì un altro elemento della musica modernissima,
che consiste nell'impiegare nella
polifonia parti medie che sono affatto indipendenti
nella tonalità della composizione e che
combinano soltanto colle altre voci nel ritmo.
Anche questo processo non è in verità affatto
nuovo, perchè già lo troviamo nei primi tempi
dell'armonia e nella musica popolare di certi
popoli specialmente asiatici. Guido Adler crede
di trovare in questa pratica qualche somiglianza
colla <i>Eterofonia</i>, della quale fa menzione Aristosseno,
Plutarco e Platone e prevede una
nuova divisione in musica omofona, polifonica
e eterofonica.
</p>

<p>
Riconosciute le varie doti, che sono proprie
di tutti questi musicisti è però giustificata la
domanda, se una musica che non vuol altro
che raggiungere un'atmosfera musicale e si bea
dei suoni considerati in sè, che è satura di
tutti gli elementi estetici immaginabili e che ad
onta di tutto ciò e della sua complicazione ha
somiglianze con un'arte primordiale, sia quella
<span class="pagenum" id="Page_461">[461]</span>
che veramente potrà aprire nuove vie o invece
col suo snervante erotismo ed il suo misticismo
malato non sia arte di corruzione, impotente e
sterile. Diderot scrisse una volta: <i>Le gout de
l'extraordinaire est le caractère de la médiocrité.
Quand on desespére de faire une belle
chose, naturelle et simple, on ne tente une bizzarre</i>.
E D'Alembert: <i>Malheur aux productions
de l'art, dont toute la beauté n'est que pour les
artistes</i>.
</p>

<p>
I musicisti nominati appartengono alla scuola
impressionista o simbolista, per la quale la
musica assoluta quasi più non esiste. I seguaci
dell'altra fazione o scuola che cercano nelle
loro opere di rivendicare alla musica il suo
valore intrinseco e l'indipendenza dalle altre
arti non sono sì numerosi quanto i primi. L'eterna
e tanto dibattuta questione ha del resto
almeno al nostro tempo un'importanza molto
secondaria, giacchè in ultima linea qualunque
composizione di genere superiore è frutto della
fantasia poetica dell'autore, sia che questi sia
o no consapevole dell'origine dell'ispirazione.
La differenza è perciò da cercarsi più nei procedimenti
tecnici che nella sostanza intrinseca.
L'odierno maggiore campione della musica che
diremo relativamente assoluta è <i>Max Reger</i>
(1873). I musicisti che non si lasciarono trascinare
dall'influenza wagneriana sono pochi e
fra questi sta in prima linea Reger, che già
colle prime opere si schierò fra i musicisti soltanto
musicisti e vi rimase fedele sino ad oggi.
<span class="pagenum" id="Page_462">[462]</span>
A ciò lo trasse la sua indole ed anche l'indirizzo
dei suoi studî i quali devono essere stati sì
lunghi ed esaurienti da fargli riuscire facile lo
sciogliere ogni problema più arduo di contrappunto
ed armonia. Questa è tutta speciale ed
ha per caratteristica il brusco cambiamento di
tono senza o quasi senza modulazione, il passaggio
da una tonalità ad un'altra affatto eterogenea.
La base non è già la scala maggiore o
minore ma la cromatica; così si arriva tante
volte a non poter definire il tono di un pezzo
sino alla cadenza che ha un'importanza tutta
propria. Confrontata però l'armonia di Reger
con quella dei maestri francesi moderni, essa è
assai più dura, pesante e caotica e non sa raggiungere
neppur lontanamente l'effetto di quella.
</p>

<p>
Nelle prime opere di questo autore troppo
fecondo è difficile trovare una nota personale.
In quelle di organo è più che sensibile l'influsso
di Bach, mentre nelle opere per pianoforte
e nella sua musica da camera in genere
ricorrono ogni momento reminiscenze di Schumann
ed ancor più di Brahms. Dall'opera 50
circa anni l'autore però subì una trasformazione
che si palesa già nelle grandi fantasie per organo
(op. 46, op. 57, ecc.). La sua opera più
rivoluzionaria è forse la Sonata in do maggiore
per pianoforte e violino (op. 72), arruffata e
confusa, dura negli spunti, melodici tanto per
dire. Nè molto diversi sono il quartetto (op. 74),
estremamente complicato, ed altre opere anche
fra le ultime, compresi il Concerto per violino
<span class="pagenum" id="Page_463">[463]</span>
e quello per pianoforte. Ma fra questo turbinare
di opere in cui i contrappunti si sovrappongono
uno all'altro e le armonie più disparate
ci sorprendono e lacerano gli orecchi,
nacquero pure alcune opere come, per es., i
piccoli pezzi per pianoforte, op. 82, i due Trio,
op. 77, la Suite in stile antico, op. 93, che sono
fra le migliori cose che si scrissero negli ultimi
anni. Reger predilige come Brahms la forma
delle variazioni e vi sviluppa una ricchezza incredibile.
Le variazioni e fuga su di un tema
di Beethoven per due pianoforti, quelle su un
tema di Bach sono da mettersi fra le maggiori
e migliori sue composizioni. Le prime opere
per orchestra, una Sinfonietta, una Serenata,
Variazioni su di un tema di Hiller ed un Prologo
per tragedia, sono opere faragginose ed
estremamente complicate da rendere assai difficile
all'orecchio seguire le parti, che si accavallano
in contrappunti, istrumentate massicciamente,
quasi l'autore usi piuttosto registri
d'organo che istrumenti. Nelle posteriori, una
<i>Suite de ballet</i>, una Suite romantica, ecc., Reger
sembra voler mettersi per una nuova strada
ed avvicinarsi alla musica descrittiva, accettando
elementi straussiani e debussyani. E così
egli si trasforma continuamente, ma non per
vera necessità di natura ma più per proposito
e per l'indirizzo del tempo, ciò che gli riesce
facile per la sua grande potenza assimilatrice
ed il suo immenso sapere tecnico. Ma ora che è
possibile farsi un giudizio complessivo sulle sue
<span class="pagenum" id="Page_464">[464]</span>
opere, bisogna però conchiudere, che egli è
un epigone brahmsiano con molte altre influenze
moderne non ancora equilibrate. L'ispirazione
melodica non è poi certo una delle prerogative
di Reger. La sua melodia è di solito angolosa,
frammentaria e quasi mai originale. Ma questa
sua melodia è quella della quale egli abbisogna,
perchè soltanto essa rende possibile la sua armonizzazione
estremamente cromatica e la sua
ritmica a scatti. Originale è soltanto il procedere
tecnico, la fattura esterna non il nucleo.
La musica di Reger non potrà mai raggiungere
alcuna vera popolarità, perchè è troppo poco
spontanea, troppo fredda e riflessiva ed è più
la produzione d'un talento dotato di grandissime
doti specifiche musicali specialmente dal
lato tecnico che di un'anima esuberante di
sentimento commotivo.
</p>

<p>
Se tutti i segni del tempo non ingannano
sembra ora che l'egemonia musicale tedesca
che durò tanto tempo vada adagio decadendo,
mentre invece sono le nazioni latine,
fra cui prima la Francia come pure la Russia,
che mostrano un vero risveglio e tendenze decisamente
progressiste. Questo decadimento cominciò
già dalla morte di Wagner, per quanto
mai come in questi ultimi anni fossero operosi
i musicisti tedeschi. E ciò si può asserire ad
onta delle opera di Riccardo Strauss, Max Reger
e Gustavo Mahler, certo musicisti di gran valore,
specialmente i due primi ma decadenti e
soltanto continuatori di antiche tradizioni,
<span class="pagenum" id="Page_465">[465]</span>
quantunque nessuno potrà negare che Riccardo
Strauss non influenzi ora in qualche modo
la musica europea, che Reger non abbia liberata
l'armonia da tante vecchie pastoje, che
Mahler non fosse un musicista di larghe e nuove
vedute. Considerando le loro opere nell'intima
essenza dovremo però conchiudere, che Strauss
non è che un Wagner potenziato nella tecnica
ma ben inferiore a lui nell'ispirazione e genialità,
che la musica di Reger è in ultima linea
una figliazione di quella di Brahms, Schumann
e di altri maestri più antichi e che Mahler non
tentò che seguire le orme di Bruckner, che senza
ombra di coltura estetica risolve ben più felicemente
i problemi estetici.
</p>

<p>
Il parlare degli altri musicisti moderni di
Germania oltre i già nominati, p. e. <i>Oscar Fried</i>,
<i>Hausegger</i>, <i>Delius</i>, <i>Schrecker</i>, ecc., sarebbe superfluo
in un libro come questo, che non ha alcuna
pretesa di esaurire la materia. Nè le loro opere
sono tali da meritarlo, perchè nessuna di esse
mostra veramente l'impronta del genio.
</p>

<p>
Considerando le nuove opere di Schönberg,
Stravinski e Scriabine, non solo Reger ma
anche Debussy e Ravel sono per i futuristi
ormai quasi autori classici. La musica di questi
tende a divenire atonale ed armonicamente
anarchica, giacchè va perdendo il senso dei rapporti
colla tonica e ne trova di più lontani fra
tono e tono, che prima non si sapeva intuire.
La differenza fra consonanza e dissonanza non
viene più riconosciuta ed il ritmo ed ancor più
<span class="pagenum" id="Page_466">[466]</span>
il colore o timbro assumono ben altra importanza
di prima. I più noti apostoli del nuovo
verbo sono:
</p>

<p>
<i>Arnoldo Schönberg</i> (1874), certo il più sovversivo
ed inaccessibile. Le sue prime opere (quartetto,
sestetto, canzoni, poema sinfonico), si
possono ancora spiegare come derivazioni molto
arrischiate del Tristano. Le <i>Gurrelieder</i>, poemetto
lirico ciclico per due voci a solo, declamazione,
coro e grande orchestra, scritte con lunghe
interruzioni, palesano in parte la trasformazione
che andava succedendo nell'autore che in quest'opera
di grandi proporzioni ci dà prova di
vero talento anche inventivo ed originale. Ma
ora Schönberg rifiuta tutto quello che egli
scrisse prima e s'è venuto formando un sistema
armonico ed in genere musicale che almeno per
i nostri orecchi d'oggi sembra condurre al caos
musicale, per quanto sia innegabile, che nelle
opere più recenti (quartetto con una voce a
solo, pezzi per pianoforte e per orchestra, il
<i>Pierrot lunaire</i>) ci sia come la base di un nuovo
sistema, che forse contemporaneamente sentirono
anche altri per es. Alaleona, quello cioè
della <i>dodecafonia</i>, che permette di considerare
ogni accozzamento di toni come accordo. Per
i più però le nuove opere di Schönberg sono di
una monotonia opprimente, potendole ridurre
a poche note sempre in un tono ad onta dell'apparente
enarmonia.
</p>

<p>
<i>Alessandro Scriabine</i> (1872-1915) si trasformò
da un romantico chopiniano in un modernista
<span class="pagenum" id="Page_467">[467]</span>
specialmente nelle numerose sonate per pianoforte,
perchè la sua musica non conosce più
lavori tematici e sviluppi ma nasce piuttosto
da poche idee di importanza più armonica che
melodica, dalle quali germinano poi combinazioni
ed episodi, il tutto espresso in una tecnica
pianistica molto nuove per figura e sonorità.
</p>

<p>
<i>Igor Stravinsky</i> (1882), scolaro di Rimsky-Korsakoff,
si assimilò le nuove conquiste armoniche
dei francesi e predilige la musica coloristica
(balli <i>Petrouschka</i>, <i>Sacre du printemps</i>,
<i>Rossignol</i> ed altre opere). Egli usa i suoni ed i
colori derivanti dai timbri indipendentemente da
ogni legge armonica e se ne serve come prima
si faceva della melodia, supplendo a questa
con una grande potenza ritmica.
</p>

<p>
L'inglese <i>Cirillo Scott</i> (1872) e <i>Ferruccio Busoni</i>
(1866) mostrano pure nelle loro opere tendenze
affatto moderne, specialmente il secondo
nel <i>notturno sinfonico</i>, nella <i>berceuse elegiaque</i>,
ecc., mentre <i>Vladimiro Rebikoff</i> (1867) coi suoi
mimodrammi sta sul limitare dell'arte futuristica.
</p>

<p>
La nuova arte, se tale si vuol dire, è una
conseguenza dei tempi mutati ed in parte anche
della posizione sociale che prendono i musicisti
moderni, ben diversa da quella dell'epoca di
Haydn e Mozart, messi dai loro signori nella
gerarchia quasi al livello dei servi e camerieri.
Mai nessun tempo fu tanto appassionato ed
avido d'arte quanto il nostro e ciò influì naturalmente
non solo ad innalzare la stima che
<span class="pagenum" id="Page_468">[468]</span>
godono gli artisti ma ebbe altresì per conseguenza
una maggiore coltura di questi. Per caso
poi o per altri motivi l'evoluzione moderna della
musica combina con quella delle altre arti e da
ciò venne che anche la musica si risente di tutte
le nuove idee e teorie, che preoccupano gli artisti
ed esteti in genere.
</p>

<p>
La divisa della nuova arte è la novità e la
mania dell'originalità. Pur di riuscire nuovo
ed originale si sacrifica tutto, si fa violenza
alla propria natura, non si rifugge da alcun
mezzo. Per naturale conseguenza si vuole sfuggire
il comune od almeno quello che si reputa
tale ed è tale la paura che i musicisti hanno
di riuscire convenzionali che tosto si presenta
loro un'idea melodica, che potrebbe venir creduta
tale, la strozzano appena nata o la contorcono
talmente da renderla irriconoscibile. La
conseguenza ne è che a forza di cercare del
nuovo si è quasi perduta la capacità di godere
della vera arte ed in un'epoca, in cui si è voluto
affermare che il genio è affine alla pazzia
si confondono i significati di nervosismo e talento,
isterismo e temperamento. Una caratteristica
della produzione moderna è con poche
eccezioni l'incongruenza fra volere e potere,
ossia grandi aspirazioni ed incapacità di estrinsecarle,
oppure grande arte tecnica e nessuna
o poca sostanza, insomma arte per l'arte ciò
che prima non era, perchè la meta era più modesta
ma si sapeva raggiungerla. E non soltanto
questa incongruenza è uno dei fenomeni più
<span class="pagenum" id="Page_469">[469]</span>
comuni della nuova musica ma altresì l'esagerazione
dei mezzi per raggiungere uno scopo, al
quale si adatterebbero vie molto più semplici.
</p>

<p>
Comune poi alla musica dei nostri giorni
come alla pittura è la tendenza di ritornare
alle forme primitive sia medioevali, sia dei popoli
barbari o semibarbari e di servirsene combinandole
colle più raffinate conquiste dell'arte
moderna e dimenticando forse che il rifiutare
la tradizione, la quale è il risultato dell'esperienza
e la messe dei secoli, non vuol dire che ritornare
indietro, per dopo far di nuovo la stessa
strada. E comune le è pure la mania dell'esotismo,
da qualunque paese esso venga, ciò che
di nuova prova l'incapacità di saper veramente
creare.
</p>

<p>
La tecnica di quasi tutti questi musicisti
moderni è ad onta dell'apparente novità in sè
ben povera cosa, per quanto non sia necessario
essere d'accordo con Riemann, che cerca spiegare
colla vecchia armonia le nuove conquiste.
(<i>Storia della musica</i>, vol. II, 3, pag. 251 e seg.).
Con sole quarte e quinte di seguito, con accordi
di nona od alterati e scale di toni intieri
armonizzate non si fa ancora della vera musica
se manca l'ispirazione. Nè si deve dimenticare
che una musica fatta così non può essere
che quasi omofona, almeno fino a tanto che
l'orecchio musicale non avrà subito modificazioni
radicali.
</p>

<p>
A forza poi di nuove teorie estetiche, che
riddano nell'aria e che saturano l'ambiente nel
<span class="pagenum" id="Page_470">[470]</span>
quale viviamo, si è quasi cambiata la nostra
natura e ci siamo abituati a sentire altrimenti
di prima, a cercare lo strano, a godere di sensazioni
spiacevoli, insomma a volere il nuovo
solamente perchè nuovo e perchè la moda lo
vuole, donde deriva il paradosso di un'affettazione
naturale, perchè di essa non siamo ormai
più consci. Il pubblico ha certo una parte di
colpa a questo stato di cose, perchè esso manca
di sincerità e pur di non far la figura dell'ignorante
non s'azzarda di disapprovare una cosa che
non gli piace e così incita gli artisti a proseguire
per una strada che non ha più uscita,
prendendo, come dice Schiller, l'oscuro per
profondo, il selvaggio per maschio, l'incerto
per infinito, lo sconclusionato per sopranaturale.
</p>

<p>
Altro difetto è la tendenza di oltrepassare i
limiti della propria arte ed entrare in campi,
che si credono affini, specialmente in quello
della poesia e pittura, sconfessando così la potenza
dell'arte e disconoscendo la sua superiorità
ideale. La conseguenza è che alla fine
non c'è più posto per quello che noi eravamo
abituati a chiamar musica, poichè nelle composizioni
orchestrali la vera melodia non è più
ammessa se non serve a scopi estetici superiori,
nel dramma lirico la verità drammatica la esclude
o quasi ed essa non è neppure più permessa
nella canzone moderna, che come in genere
sceglie le poesie più astruse, si contenta di
pochi melismi ed accordi ed alla più sottolinea
certe parole e colorisce lievemente nell'accompagnamento.
<span class="pagenum" id="Page_471">[471]</span>
Tutti questi principî vanno altresì
infiltrandosi nella musica da camera che sembrerebbe
dover restare l'ultimo rifugio della
musica assoluta. In una parola si vuole che la
musica rappresenti sempre qualche cosa, ciò
che equivale a voler far di essa altro che per
natura è e dovrebbe essere. Altra e più fatale
conseguenza di tutto questo procedere è che
l'arte vien ridotta ad essere quella di pochi
raffinati e snervati, che hanno bisogno di tutti
gli stimoli per trovarvi ancora interesse e perchè
essendo aristocratica perde sempre più il
contatto col popolo e colla terra dalla quale
essa nasce. L'arte per l'arte è una di quelle frasi
fatte che si ripetono troppo di spesso senza
pensarci gran fatto. Se con essa si vuol propugnare
solo l'aristocraticità dell'arte e l'esclusione
del vero pubblico dal suo santuario, non sarà
certo con simili principî, che arriveremo ad
un'arte nuova e sana. Pittura, scultura e musica
sono arti per i sensi e non sono sempre i dotti
ed esteti quelli, che meglio le comprendono.
Nè da una simile arte, che di proposito rinunzia
alle sue maggiori prerogative, è da sperare
gran fatto una vera evoluzione musicale nel
senso della parola, perchè è poco concepibile,
per esempio, che dati i principî dell'autore una
seconda opera lirica di Debussy non sia quasi
una ripetizione del <i>Pelleas et Melisande</i> e che
un nuovo dramma di Strauss si distingua da
<i>Salome</i> ed <i>Elettra</i>.
</p>

<p>
Tutte queste osservazioni non possono avere
<span class="pagenum" id="Page_472">[472]</span>
del resto che un valore ben relativo, se di valore
si può parlare. Al mondo tutto è soggetto
a cambiamento ed è stoltezza il voler stabilire
dei dogmi. La musica come in genere tutte le
arti deve esprimere la vita di pensiero del
tempo e come questa continuamente cambia, è
altrettanto logico che deva cambiarsi anche la
musica. Coloro che trenta e quarant'anni fa
venivano chiamati musicisti dell'avvenire ed
erano i focosi e battaglieri apostoli del verbo
d'allora, sono gli stessi che oggi parlano di
confusione e degenerazione della musica e predicono
il finimondo. Alcuni dei rivoluzionari
di ieri sono i classici dell'oggi e così sarà sempre
anche in futuro. Il comprendere un'opera
d'arte è possibile soltanto a pochi eletti. L'uomo
è per natura soggetto ad abitudini e tradizioni;
ciò che non vi corrisponde, lo rende perplesso
e confuso ed egli lo giudica senza oggettività.
L'uomo ormai maturo non è più capace di riformare
il suo modo di pensare e sentire e per
lui il nuovo è decadenza, mentre per i giovani
è conquista.
</p>

<p>
Studiando oggettivamente la questione, bisogna
però arrivare a conchiudere che la maniera
di alcuni dei maestri più avanzati, appartiene
ormai ad un mondo musicale diverso
dal solito, in cui si distingueva fra bello e
brutto e si usava questo soltanto di proposito
per certi scopi speciali. Senza dubbio i moderni
non vogliono riconoscere più il nostro
brutto come tale e lo devono sentire altrimenti.
<span class="pagenum" id="Page_473">[473]</span>
Ciò dipende anche dalla differenza dell'udito
musicale e dalla tendenza di allargare il sistema
armonico con quarti di tono ancora impossibili
a notare col nostro sistema ma già virtualmente
accennati. Per questo la musica, che
si può paragonare a certi dipinti cubistici, fa a
noi vecchi musicisti l'effetto di musica stonata.
Ma chi può garantire, che tale sembrerà
in venti o meno anni?
</p>

<p>
L'esperienza ci dimostra poi ogni giorno, che
coi giudizî prematuri bisogna essere ben guardinghi.
Si pensi a quello che si disse e scrisse
del Tristano e l'effetto che ci fa oggi quella
musica al confronto delle opere non diremo
di Reger e Strauss, ma di Schönberg e compagnia.
L'udito umano è suscettibile d'una modificazione
meravigliosa. Il lungo uso di più
secoli ci ha abituato a non sentire che i toni
e semitoni e farci parere le gradazioni intermedie
come stonazioni. Ma l'edifizio armonico
ammette ancora dei perfezionamenti e maggiori
finezze, che Beethoven ha già intuito nelle sue
ultime opere e che non potè abbastanza sviluppare
per la mancanza di segni musicali. Nè
altrimenti è da spiegarsi molte volte l'armonia
degli estremi modernisti che con una tendenza
ad esprimer ciò che il loro orecchio ormai sente
e che forse anche noi sentiremo in seguito.
</p>

<p>
È inutile perciò e temerario di parlare di degenerazione
e sfacelo della musica ed ancor
più vacuo il voler far da profeta o prefica. Il
vero artista crea le sue opere come il genio
<span class="pagenum" id="Page_474">[474]</span>
gliele ispira senza curarsi nè della critica nè
di sacre tradizioni antiche. La vita non conosce
periodi di vera sosta e se essi tali ci appaiono,
ben raramente lo sono in realtà. Quand'anco
le opere più discusse dei maestri d'oggi
non avessero che un valore affatto relativo o
persino negativo, cioè di distruzione delle tradizioni
del passato, esse non saranno perciò
senza importanza per la storia dell'evoluzione
del pensiero musicale, perchè non è punto
escluso che l'incompleta e difettosa realizzazione
d'un'idea che si presenta alla mente dell'autore
allo stato embrionale, non contenga il
germe d'una nuova arte. E ciò potrebbe benissimo
succedere, in quanto si tratti della parte
tecnica, la quale ha indirettamente immensa
importanza anche su quella inventiva. Questa
è a dir vero finora assai meschina, perchè i modernisti
si servono ancora di motivi e temi
senza alcuna originalità e bellezza e li tolgono
dalla musica di altri tempi. Ma la musica è ben
ancora lontana dall'aver raggiunto il culmine
definitivo della parabola. Questo è forse l'unico
vaticinio, che si può fare senza rendersi ridicoli.
Il resto è nel seno del fato.
</p>

<div class="blockquote">
<p class="title">
LETTERATURA
</p>

<p>
Louis R. — <i>Die deutsche Musik der Gegenwart</i>, München,
1909.
</p>

<p>
Batka R. — <i>Richard Strauss</i>, Charlottenburg, 1903.
</p>

<p>
Newmann G. — <i>Richard Strauss</i>, London, 1909.
</p>

<p>
Schmitz E. — <i>Richard Strauss als Musikdramatiker</i>, Monaco,
1907.
</p>

<p>
<span class="pagenum" id="Page_475">[475]</span>
</p>

<p>
Daly W. — <i>Debussy</i>, Edinburg, 1909.
</p>

<p>
Rolland R. — <i>Musiciens d'aujourd'hui</i>, Paris, 1908.
</p>

<p>
Bastianelli G. — <i>Musicisti d'oggi e di ieri</i>, Milano, 1914.
</p>

<p>
Pizzetti I. — <i>Musicisti contemporanei</i>, Milano, 1914.
</p>

<p>
Sézé O. — <i>Musiciens français d'aujourd'hui</i>, Paris, 1911.
</p>

<p>
Setaccioli G. — <i>Debussy è un innovatore?</i>, Roma, 1910.
</p>

<p>
Hehemann M. — <i>Max Reger</i>, Monaco.
</p>

<p>
Steinitzer M. — <i>Riccardo Strauss</i>, Berlino, 1911.
</p>

<p>
Samazeuilh G. — <i>Paul Dukas</i>, Parigi.
</p>

<p>
Manuel R. — <i>Maurice Ravel et son oeuvre</i>, Parigi, 1914.
</p>

<p>
Niemann W. — <i>Die Musik seit Richard Wagner</i>, Berlino,
1913.
</p>
</div>

<div class="chapter">
<h2 id="cap24">CAPITOLO XXIV.
<span class="smaller">Cantanti, virtuosi e scrittori di cose musicali.</span></h2>
</div>

<p>
La nostra epoca è quella dei virtuosi e la
perfezione raggiunta da questi nel trattare i
loro istrumenti, nel cavarne tutti gli effetti
possibili e nel superare ogni difficoltà, è più
che ammirabile.
</p>

<p>
La schiera dei pianisti celebri moderni è numerosissima.
Ecco alcuni dei nomi più noti:
<i>Giovanni Bülow</i> (1830-1894), <i>Antonio Rubinstein,</i>
Carlo Tausig (1841-72), <i>Sigismondo Thalberg</i>
(1812-72), <i>Sofia Menter, Annetta Essipoff, Teresa
Carreno, Adolfo Fumagalli, Ad. Henselt,
Alfredo Grünfeld, Giovanni Bonamici, Sgambati,
Martucci, Eugenio d'Albert, Busoni, Siloti,
Paderewski, Ben. Cesi, Palumbo, Consolo, Rendano,
Godowsky, Sauer, Lamond</i>, ecc.
</p>

<p>
<span class="pagenum" id="Page_476">[476]</span>
</p>

<p>
La moderna scuola di violino deriva quasi
direttamente da <i>Giov. Batt. Viotti</i> (1753-1823)
allievo di Pugnani ed egli stesso fondatore della
scuola francese, dalla quale uscirono <i>Rodolfo
Kreutzer</i> (1767-1831), <i>Pietro Rode</i> (1774-1830) e
<i>Pietro Baillot</i> (1771-1843), l'autore d'un notissimo
metodo. Viotti allargò i confini della tecnica
ed influì col suo esempio e le sue eccellenti
opere (concerti, duetti) sullo sviluppo d'uno stile
ampio, largo e nobile.
</p>

<p>
Dopo quest'epoca vennero formandosi scuole
nazionali di violino; così la francese celebre
per l'eleganza e la finezza, fra i più noti campioni
della quale sono da nominarsi <i>Carlo de
Bériot</i> (1802-70), <i>Enrico Vieuxtemps</i> (1820-81),
<i>Francesco Prume</i> (1816-49),<i> Enrico Wieniawski</i>
(1835-80), <i>H. Léonard</i> (1819-1890), <i>Delfino Alard</i>
(1815-1888), <i>Cesare Thomson</i> (1857), <i>Eugenio
Isaye</i> (1858), <i>Enrico Marteau</i> (1874), <i> Émile Sauret</i>
(1852), <i>Pablo de Sarasate</i> (1844-1908), ecc.;
l'italiana con <i>Niccolò Paganini</i> (1784-1840), artista
sommo e fenomenale, che affascinava il
pubblico e destò entusiasmo quale nessuno
prima e dopo di lui seppe e fece progredire la
tecnica fino ai confini del possibile; <i>Alessandro
Rolla</i> (1757-1841), <i>Camillo Sivori</i> (1817-1894),
le sorelle <i>Milanollo, Antonio Bazzini, Teresina
Tua, A. Serato</i>, ecc.; la tedesca con <i>Luigi Spohr</i>
(1784-1859), rappresentante dello stile classico
e maschio, non curante dei lelocinî della virtuosità
esagerata; <i>Lipinski</i>, <i>Ferd. David</i>, celebre
maestro, <i>Guglielmo Ernst, Ferd. Laub, Gius.
<span class="pagenum" id="Page_477">[477]</span>
Joachim</i> (1831-1907), <i>Augusto Wilhelmi</i> (1845-1908),
<i>Heermann</i>, <i>Ondricek</i>, <i>Hubermann</i>, <i>Kubelik</i>,
ecc.
</p>

<p>
Celebri violoncellisti furono <i>Gio. Dotzauer</i>,
<i>Romberg</i>, <i>Duport</i>, e fra i più recenti <i>Alfredo
Piatti</i>, <i>Gaet. Braga</i>, <i>David Popper</i>, <i>Carlo Davidoff</i>,
<i>Gius. Servais</i>, <i>De Swert</i>, <i>Becker</i>, <i>Klengel</i>,
ecc. Fra i contrabassisti, <i>Giov. Bottesini</i>,
<i>Dragonetti</i>; fra i flautisti, <i>Dulon</i>, <i>Fürstenau</i>, <i>Briccialdi</i>,
<i>Taffanel</i>; fra i suonatori di arpa, <i>Carlo
Oberthür</i>, <i>Elia Parish-Alvars</i>, <i>Antonio Zamara</i>.
</p>

<p>
L'arte del canto si trova in decadimento per
la parte tecnica, mentre essa segna un progresso
nel sentimento drammatico. Fra le cantanti celebri
del secolo scorso vanno nominate <i>Angelica
Catalani</i> (1779-1849), <i>Giuditta</i> e <i>Giulietta Grisi</i>,
<i>Giud. Pasta</i> (1793-1865), <i>M. Malibran</i> (1808-38),
<i>Paolina Viardot-Garcia</i>, <i>Adelina</i> e <i>Carlotta Patti</i>,
<i>Cristina Nilson</i>, <i>Paolina Lucca</i>, <i>Amalia Materna</i>,
<i>Marchisio</i>, <i>Brambilla</i>, <i>Stolz</i>, <i>Waldmann</i>, ecc.
</p>

<p>
Fra i cantanti: <i>G. Duprez</i>, <i>G. Roger</i>, <i>Ad. Nourrit</i>,
<i>G. B. Rubini</i>, <i>G. Mario</i>, <i>L. Lablache</i>, <i>Enrico
Tamberlik</i>, <i>Stagno</i>, <i>Tamagno</i>, <i>Cotogni</i>, <i>Masini</i>,
<i>Maurel</i>, <i>Caruso</i>, <i>Bonci</i>, ecc.
</p>

<p>
Molto maggior importanza che nei tempi andati
ha oggi l'arte di dirigere l'orchestra, che
anzi minaccia di diventare una specie di virtuosismo
a danno delle opere eseguite. Notissimi
direttori furono e sono: <i>Antonio Habenek</i>,
<i>Giulio Pasdeloup</i>, <i>Edoardo Colonne</i>, <i>Carlo Lamoureux</i>,
<i>Hans Bülow</i>, <i>Ermanno Levi</i>, <i>Hans Richter</i>,
<i>Felice Weingartner</i>, <i>Arturo Nikisch</i>,
<span class="pagenum" id="Page_478">[478]</span>
<i>Felice Mottl</i>, <i>Angelo Mariani, Franco Faccio, Toscanini</i>, <i>Mugnone, Mascheroni</i>, ecc.
</p>

<p>
E pure grandiosi progressi hanno fatto negli
ultimi decenni gli studî storici ed estetici musicali,
nei quali al dilettantismo di prima è subentrata
la ricerca delle fonti, sicchè la storia
musicale è diventata una vera scienza.
</p>

<p>
Qui nomineremo fra i cultori di simili studî
in Italia:<i> Baini, Caffi, Basevi, Biagi, Luigi Torchi,
Oscar Chilesotti, Ippolito Valletta, Fr. Florimo,
N. D'Arienzo, Giov. Tebaldini, Piccollelis.
A. Galli, A. Villanis</i> e fra i giovani, pari se non
superiori ai più illustri stranieri, perchè non
sono solamente studiosi ricercatori del passato
ma critici acuti ed educatori di larghe vedute,
<i>Giannotto Bastianelli, Fausto Torrefranca, Ildebrando
Pizzetti, Gaetano Cesari</i>, ecc. — in Francia:
<i>Francesco Fétis, E. Coussemaker, A. Pougin,
E. Lavoix, Fr. Gevaert, M. Brenet, Tiersot, Jullien,
Vidal, Kufferath, Bellaigue</i>, ecc. — in Germania:
<i>Kiesewetter, Ambros, O. Iahn, Chrysander,
F. Spitta, E. Hanslick, Adler, Sandberger,
Fleischer, Haberl, Riemann, Kretschmar</i> — in
Inghilterra: <i>Thayer</i> (americano), <i>Fuller-Maitland,
Davez</i>, ecc. — in Spagna <i>Pedrell</i>.
</p>

<div class="chapter">
<p>
<span class="pagenum" id="Page_479">[479]</span>
</p>

<h2 id="biblio">ELENCO
<span class="smaller">DELLE OPERE PRINCIPALI MODERNE
CONCERNENTI LA STORIA DELLA MUSICA</span></h2>
</div>

<div class="blockquote">
<p>
A. Ambros. — <i>Geschichte der Musik</i>, 5 vol., 3ª edizione,
Lipsia, 1880-1893.
</p>

<p>
W. Langhans. — <i>Geschichte der Musik des</i> 17, 18. <i>und</i> 19.
<i>Jahrhundertes</i>, 2 vol., Lipsia, 1884.
</p>

<p>
Riemann H. — <i>Handbuch der Musikgeschichte</i>, Lipsia, 4 vol.
</p>

<p>
<i>The Oxford History of Musik</i>, vol. 6 di più autori, 1900 e
seguenti.
</p>

<p>
Riemann H. — <i>Geschichte der Musik im XIX Jahrhundert</i>,
Berlino, 1900.
</p>

<p>
Riemann H. — <i>Musikgeschichte in Beispielen</i>, 3 vol., Lipsia.
</p>

<p>
Merian H. — <i>Illustrierte Geschichte der Musik im XIX Jahrhundert</i>,
Lipsia.
</p>

<p>
Reissmann A. — <i>Allgemeine Geschichte der Musik</i>, Monaco,
4 vol.
</p>

<p>
Naumann E. — <i>Musikgeschichte</i>, Lipsia, 2 vol.
</p>

<p>
Dommer A. — <i>Geschichte der Musik</i>, Lipsia, nuova ediz., 1914.
</p>

<p>
Brendel. — <i>Storia della musica in Italia, Germania e Francia</i>.
Trad. dal tedesco, Genova, 1900.
</p>

<p>
Marcillac F. — <i>Histoire de la musique moderne</i>, Paris, 1882.
</p>

<p>
Combarieu. — <i>Histoire de la musique</i>, Paris.
</p>

<p>
I. Fétis. — <i>Histoire générale de la musique</i>, 5 vol., Paris,
1869-1875.
</p>

<p>
Riemann H. — <i>Geschichte der Musiktheorie im IX-XIX Jahrhundert</i>,
Lipsia, 1898.
</p>

<p>
Galli A. — <i>Estetica della musica</i>, Torino, 1900.
</p>

<p>
Chilesotti Oscar. — <i>I nostri maestri del passato</i>, Milano.
</p>

<p>
Fétis F. — <i>Biographie universelle et bibliographie générale
de la musique</i>, 2ª ediz., Paris, 1860-1865.
</p>

<p>
Pougin A. — <i>Supplement à la biographie des musiciens</i>, 3 vol.,
Paris, 1878-1880.
</p>

<p>
Riemann H. — <i>Musiklexikon</i>, Lipsia.
</p>

<p>
<span class="pagenum" id="Page_480">[480]</span>
</p>

<p>
Schmidl C. — <i>Dizionario universale dei musicisti</i>, Milano.
</p>

<p>
Mendel. — <i>Musikalischer Conversationslexikon</i>, 2ª ed., 8 vol.,
Berlino, 1880-1883.
</p>

<p>
Riemann H. — <i>Opernhandbuch</i>, Lipsia.
</p>

<p>
Paloschi G. — <i>Piccolo dizionario delle opere teatrali</i>, Milano.
</p>

<p>
Kretschmar. — <i>Führer durch den Concertsaal</i>, 3 vol., Lipsia,
1900.
</p>

<p>
Neitzel O. — <i>Führer durch die Oper</i>, 3 vol., Lipsia.
</p>

<p>
Riemann H. — <i>Grundriss der Musikwissenschaft</i>, Lipsia, 1908.
</p>

<p>
Eitner R. — <i>Bibliographie der Musiksammelwerke des 16 und
17 Jahrhunderts</i>, Berlino, 1877.
</p>

<p>
— <i>Quellen und Hilfswerke beim Studium der Musikgeschichte</i>,
Lipsia, 1891.
</p>

<p>
— <i>Biographisches, bibliographisches Quellenlexikon der Musiker
und Musikgelehrten bis zur Mitte des 19. Jahrhunderts</i>,
Lipsia, vol. 10.
</p>

<p>
Grove G. — <i>Dictionary of music and musicians</i>, 5 volumi,
1905 e seg.
</p>

<p>
<i>Guide de l'amateur d'ouvrages sur la musique, les musiciens
et le theatre</i>, Paris, 1901.
</p>

<p>
Importanti studi di storia musicale contengono le pubblicazioni
periodiche:
</p>

<p>
<i>Rivista musicale italiana</i>, Torino.
</p>

<p>
<i>Monatshefte für Musikgeschichte.</i>
</p>

<p>
<i>Vierteljahresschrift für Musikwissenschaft.</i>
</p>

<p>
<i>Kirchenmusikalisches Jahrbuch.</i>
</p>

<p>
<i>Sammelbände der internationalen Musikgesellschaft.</i>
</p>
</div>

<div class="chapter">
<p>
<span class="pagenum" id="Page_481">[481]</span>
</p>

<h2 id="indalf">INDICE ALFABETICO DEI NOMI</h2>
</div>

<p class="center">
(<i>I numeri indicano le pagine</i>).
</p>

<h3>A</h3>

<ul>
<li>Aaron Pietro, <a href="#Page_78">78</a></li>
<li>Abaco E., <a href="#Page_252">252</a></li>
<li>Adam A., <a href="#Page_315">315</a></li>
<li>Adam de Fulda, <a href="#Page_79">79</a></li>
<li>Adam della Halle, <a href="#Page_90">90</a>, <a href="#Page_122">122</a></li>
<li>Adler, <a href="#Page_478">478</a></li>
<li>Agazzari Ag., <a href="#Page_151">151</a></li>
<li>Agostino (Sant'), <a href="#Page_31">31</a></li>
<li>Agricola M., <a href="#Page_79">79</a>, <a href="#Page_206">206</a></li>
<li>Alaleona, <a href="#Page_428">428</a></li>
<li>Alard, <a href="#Page_476">476</a></li>
<li>Albeniz, <a href="#Page_399">399</a></li>
<li>Alberti, <a href="#Page_381">381</a></li>
<li>Alboni, <a href="#Page_325">325</a></li>
<li>Alceo, <a href="#Page_14">14</a></li>
<li>Alcotti, <a href="#Page_238">238</a></li>
<li>Aldobrandini, <a href="#Page_239">239</a></li>
<li>Alessandri, <a href="#Page_224">224</a></li>
<li>Alfano, <a href="#Page_416">416</a></li>
<li>Alfonso della Viola, <a href="#Page_122">122</a></li>
<li>Algarotti, <a href="#Page_267">267</a></li>
<li>Alipio, <a href="#Page_17">17</a></li>
<li>Allegri Gregorio, <a href="#Page_113">113</a></li>
<li>Amati, <a href="#Page_250">250</a></li>
<li>Ambrogio, <a href="#Page_30">30</a></li>
<li>Ambros, <a href="#Page_478">478</a></li>
<li>Andreini, <a href="#Page_236">236</a></li>
<li>Anerio F. e G., <a href="#Page_112">112</a></li>
<li>Anfione, <a href="#Page_14">14</a></li>
<li>Anfossi, <a href="#Page_289">289</a></li>
<li>Animuccia, <a href="#Page_112">112</a>, <a href="#Page_120">120</a></li>
<li>Apollo, <a href="#Page_19">19</a>, <a href="#Page_23">23</a></li>
<li>Apolloni, <a href="#Page_332">332</a></li>
<li>Arcadelt, <a href="#Page_107">107</a></li>
<li>Archilei Antonio, <a href="#Page_235">235</a></li>
<li>Archilei Vittoria, <a href="#Page_235">235</a></li>
<li>Arends, <a href="#Page_9">9</a></li>
<li>Ariosti Attilio, <a href="#Page_166">166</a>, <a href="#Page_253">253</a></li>
<li>Aristide, <a href="#Page_22">22</a></li>
<li>Aristosseno, <a href="#Page_16">16</a></li>
<li>Aristotele, <a href="#Page_17">17</a></li>
<li>Arrigo, <a href="#Page_84">84</a></li>
<li>Asola, <a href="#Page_120">120</a></li>
<li>Astariota, <a href="#Page_172">172</a></li>
<li>Aston, <a href="#Page_201">201</a></li>
<li>Astorga, <a href="#Page_158">158</a></li>
<li>Attaignant, <a href="#Page_258">258</a></li>
<li>Auber, <a href="#Page_308">308</a></li>
<li>Audran, <a href="#Page_316">316</a></li>
<li>Auteri M., <a href="#Page_333">333</a></li>
</ul>

<h3>B</h3>

<ul>
<li>Bach, <a href="#Page_208">208</a>, <a href="#Page_212">212</a>, <a href="#Page_219">219</a>, <a href="#Page_220">220</a></li>
<li>Baillard, <a href="#Page_258">258</a></li>
<li>Baillot, <a href="#Page_476">476</a></li>
<li><span class="pagenum" id="Page_482">[482]</span></li>
<li>Balakireff, <a href="#Page_390">390</a></li>
<li>Balfe, <a href="#Page_396">396</a></li>
<li>Baltazarini, <a href="#Page_176">176</a></li>
<li>Banchieri, <a href="#Page_122">122</a>, <a href="#Page_244">244</a></li>
<li>Bantock, <a href="#Page_396">396</a></li>
<li>Bardi, <a href="#Page_127">127</a></li>
<li>Bartolino frate, <a href="#Page_99">99</a></li>
<li>Basevi, <a href="#Page_478">478</a></li>
<li>Basile, <a href="#Page_236">236</a></li>
<li>Basilio (San), <a href="#Page_29">29</a></li>
<li>Bassani, <a href="#Page_251">251</a></li>
<li>Bastianelli, <a href="#Page_428">428</a>, <a href="#Page_478">478</a></li>
<li>Bay, <a href="#Page_165">165</a></li>
<li>Bazzini, <a href="#Page_401">401</a>, <a href="#Page_419">419</a>, <a href="#Page_476">476</a></li>
<li>Becker, <a href="#Page_477">477</a></li>
<li>Beethoven, <a href="#Page_294">294</a></li>
<li>Belcari Feo, <a href="#Page_84">84</a></li>
<li>Bellaigue, <a href="#Page_478">478</a></li>
<li>Bellini, <a href="#Page_321">321</a></li>
<li>Benda, <a href="#Page_195">195</a>, <a href="#Page_252">252</a></li>
<li>Benevoli O., <a href="#Page_113">113</a></li>
<li>Bennet, <a href="#Page_348">348</a></li>
<li>Benoit, <a href="#Page_398">398</a></li>
<li>Bergonzi, <a href="#Page_250">250</a></li>
<li>Bériot, <a href="#Page_476">476</a></li>
<li>Berlioz, <a href="#Page_366">366</a></li>
<li>Bernabei, <a href="#Page_113">113</a></li>
<li>Bernacchi, <a href="#Page_237">237</a></li>
<li>Bernardi, <a href="#Page_237">237</a></li>
<li>Bernardino della Ciaia, <a href="#Page_247">247</a></li>
<li>Bernardo, ted., <a href="#Page_243">243</a></li>
<li>Bertolotti, <a href="#Page_250">250</a></li>
<li>Besardo, <a href="#Page_254">254</a></li>
<li>Beverini, <a href="#Page_122">122</a></li>
<li>Biagi, <a href="#Page_478">478</a></li>
<li>Biber, <a href="#Page_252">252</a></li>
<li>Bibiena, <a href="#Page_238">238</a></li>
<li>Binchois, <a href="#Page_68">68</a></li>
<li>Bird, <a href="#Page_116">116</a>, <a href="#Page_200">200</a>, <a href="#Page_249">249</a></li>
<li>Bischoff, <a href="#Page_438">438</a></li>
<li>Bizet, <a href="#Page_314">314</a></li>
<li>Bleyle, <a href="#Page_438">438</a></li>
<li>Blockx, <a href="#Page_398">398</a></li>
<li>Boccherini, <a href="#Page_253">253</a></li>
<li>Boezio, <a href="#Page_35">35</a>, <a href="#Page_38">38</a></li>
<li>Boieldieu, <a href="#Page_315">315</a></li>
<li>Boito, <a href="#Page_334">334</a></li>
<li>Bolzoni, <a href="#Page_424">424</a></li>
<li>Bonamici, <a href="#Page_424">424</a>, <a href="#Page_475">475</a></li>
<li>Bonci, <a href="#Page_477">477</a></li>
<li>Bonifacio (San), <a href="#Page_41">41</a></li>
<li>Bonocini, <a href="#Page_54">54</a>, <a href="#Page_165">165</a>, <a href="#Page_253">253</a></li>
<li>Bontempi, <a href="#Page_192">192</a></li>
<li>Bordoni-Hasse Faustina, <a href="#Page_193">193</a>, <a href="#Page_237">237</a></li>
<li>Borodine, <a href="#Page_390">390</a></li>
<li>Bossi, <a href="#Page_421">421</a></li>
<li>Bottesini, <a href="#Page_477">477</a></li>
<li>Braga, <a href="#Page_477">477</a></li>
<li>Brahms, <a href="#Page_352">352</a></li>
<li>Brama, <a href="#Page_2">2</a></li>
<li>Brambilla, <a href="#Page_477">477</a></li>
<li>Brancaccio, <a href="#Page_123">123</a></li>
<li>Braunfels, <a href="#Page_438">438</a></li>
<li>Brenet, <a href="#Page_478">478</a></li>
<li>Broschi, <a href="#Page_237">237</a></li>
<li>Briccialdi, <a href="#Page_477">477</a></li>
<li>Bruch, <a href="#Page_363">363</a></li>
<li>Bruckner, <a href="#Page_357">357</a></li>
<li>Brumel, <a href="#Page_71">71</a></li>
<li>Bruneau, <a href="#Page_433">433</a></li>
<li>Bull, <a href="#Page_116">116</a>, <a href="#Page_200">200</a>, <a href="#Page_249">249</a>, <a href="#Page_386">386</a></li>
<li>Bülow, <a href="#Page_475">475</a></li>
<li>Buonamici, <a href="#Page_424">424</a></li>
<li>Burci, <a href="#Page_78">78</a></li>
<li>Busnois, <a href="#Page_68">68</a></li>
<li>Busoni, <a href="#Page_467">467</a>, <a href="#Page_475">475</a></li>
<li>Buxtehude, <a href="#Page_209">209</a></li>
</ul>

<h3>C</h3>

<ul>
<li>Caccini Francesca, <a href="#Page_150">150</a></li>
<li>Caccini Giulio, <a href="#Page_127">127</a></li>
<li>Caffarelli, <a href="#Page_237">237</a></li>
<li>Caffi, <a href="#Page_478">478</a></li>
<li>Cagnoni, <a href="#Page_232">232</a></li>
<li>Caldara, <a href="#Page_163">163</a></li>
<li>Caletti Bruni, <a href="#Page_146">146</a></li>
<li>Calzabigi, <a href="#Page_172">172</a>, <a href="#Page_263">263</a></li>
<li>Cambert, <a href="#Page_177">177</a></li>
<li>Campra, <a href="#Page_182">182</a></li>
<li><span class="pagenum" id="Page_483">[483]</span></li>
<li>Cannabich, <a href="#Page_277">277</a></li>
<li>Cannicciari, <a href="#Page_165">165</a></li>
<li>Capello, <a href="#Page_232">232</a></li>
<li>Caproli, <a href="#Page_176">176</a></li>
<li>Cara Marco, <a href="#Page_117">117</a></li>
<li>Carafa, <a href="#Page_272">272</a></li>
<li>Carducci, <a href="#Page_81">81</a></li>
<li>Carestini, <a href="#Page_192">192</a></li>
<li>Carissimi, <a href="#Page_149">149</a></li>
<li>Carlo Magno, <a href="#Page_41">41</a></li>
<li>Carreno, <a href="#Page_475">475</a></li>
<li>Caruso, <a href="#Page_477">477</a></li>
<li>Casali, <a href="#Page_165">165</a></li>
<li>Casella, <a href="#Page_428">428</a></li>
<li>Casti G. B., <a href="#Page_170">170</a></li>
<li>Catalani Alf., <a href="#Page_402">402</a></li>
<li>Catalani Angel., <a href="#Page_477">477</a></li>
<li>Cavalli, <a href="#Page_146">146</a></li>
<li>Cavazzoni, <a href="#Page_244">244</a></li>
<li>Cazzati, <a href="#Page_242">242</a></li>
<li>Cecca della laguna, <a href="#Page_236">236</a></li>
<li>Cellini Benvenuto, <a href="#Page_229">229</a></li>
<li>Cesari, <a href="#Page_478">478</a></li>
<li>Cesi, <a href="#Page_475">475</a></li>
<li>Cesti M., <a href="#Page_149">149</a></li>
<li>Chabrier, <a href="#Page_433">433</a></li>
<li>Chambonnières De, <a href="#Page_249">249</a></li>
<li>Charmillon, <a href="#Page_88">88</a></li>
<li>Charpentier, <a href="#Page_434">434</a></li>
<li>Chausson, <a href="#Page_458">458</a></li>
<li>Cherubini, <a href="#Page_269">269</a></li>
<li>Chilesotti, <a href="#Page_478">478</a></li>
<li>Chopin, <a href="#Page_349">349</a></li>
<li>Chrysander, <a href="#Page_478">478</a></li>
<li>Ciléa, <a href="#Page_415">415</a></li>
<li>Cimarosa, <a href="#Page_160">160</a></li>
<li>Cladwik, <a href="#Page_398">398</a></li>
<li>Clari, <a href="#Page_166">166</a></li>
<li>Clemens non papa, <a href="#Page_71">71</a></li>
<li>Clemente (San), <a href="#Page_29">29</a></li>
<li>Clementi, <a href="#Page_418">418</a></li>
<li>Cleve H., <a href="#Page_388">388</a></li>
<li>Colasse, <a href="#Page_181">181</a></li>
<li>Colonna, <a href="#Page_165">165</a></li>
<li>Colonne, <a href="#Page_477">477</a></li>
<li>Consolo, <a href="#Page_475">475</a></li>
<li>Conti, <a href="#Page_168">168</a></li>
<li>Corelli, <a href="#Page_251">251</a></li>
<li>Cornachioli, <a href="#Page_147">147</a></li>
<li>Cornelius, <a href="#Page_437">437</a></li>
<li>Corsi, <a href="#Page_127">127</a></li>
<li>Costa, <a href="#Page_236">236</a>, <a href="#Page_424">424</a></li>
<li>Cotogni, <a href="#Page_477">477</a></li>
<li>Cottonio, <a href="#Page_52">52</a>, <a href="#Page_60">60</a></li>
<li>Couperin, <a href="#Page_249">249</a></li>
<li>Coussemaker, <a href="#Page_478">478</a></li>
<li>Cowen, <a href="#Page_396">396</a></li>
<li>Cramer, <a href="#Page_381">381</a></li>
<li>Cristofori, <a href="#Page_246">246</a></li>
<li>Croce, <a href="#Page_105">105</a></li>
<li>Cui, <a href="#Page_390">390</a></li>
<li>Cuzzoni, <a href="#Page_237">237</a></li>
<li>Czerny, <a href="#Page_379">379</a></li>
</ul>

<h3>D</h3>

<ul>
<li>D'Alayrac, <a href="#Page_189">189</a></li>
<li>D'Albert, <a href="#Page_437">437</a>, <a href="#Page_475">475</a></li>
<li>Da Ponte, <a href="#Page_171">171</a></li>
<li>Daquin, <a href="#Page_249">249</a></li>
<li>D'Arenzio, <a href="#Page_478">478</a></li>
<li>Dargomiski, <a href="#Page_389">389</a></li>
<li>D'Auvergne, <a href="#Page_188">188</a></li>
<li>Davez, <a href="#Page_478">478</a></li>
<li>Davico, <a href="#Page_428">428</a></li>
<li>David, <a href="#Page_476">476</a></li>
<li>Davide, <a href="#Page_8">8</a></li>
<li>Davidoff, <a href="#Page_477">477</a></li>
<li>Debussy, <a href="#Page_450">450</a></li>
<li>Dedekind, <a href="#Page_191">191</a></li>
<li>De Ferrari, <a href="#Page_333">333</a></li>
<li>De la Guerre Michele, <a href="#Page_177">177</a></li>
<li>Delibes, <a href="#Page_316">316</a></li>
<li>De Leva, <a href="#Page_424">424</a></li>
<li>Delius, <a href="#Page_465">465</a></li>
<li>Denza, <a href="#Page_424">424</a></li>
<li>De Swert, <a href="#Page_477">477</a></li>
<li>D'Indy, <a href="#Page_436">436</a></li>
<li>Dittersdorf, <a href="#Page_262">262</a></li>
<li>Dominicetti, <a href="#Page_402">402</a></li>
<li>Donati, <a href="#Page_117">117</a></li>
<li><span class="pagenum" id="Page_484">[484]</span></li>
<li>Donizetti G., <a href="#Page_323">323</a></li>
<li>Dori, <a href="#Page_13">13</a></li>
<li>Dotzauer, <a href="#Page_477">477</a></li>
<li>Dowell, <a href="#Page_398">398</a></li>
<li>Draeseke, <a href="#Page_363">363</a></li>
<li>Draghi, <a href="#Page_150">150</a></li>
<li>Dragonetti, <a href="#Page_477">477</a></li>
<li>Dufay, <a href="#Page_68">68</a></li>
<li>Dukas, <a href="#Page_359">359</a></li>
<li>Duiffopruggar, <a href="#Page_250">250</a></li>
<li>Dulon, <a href="#Page_477">477</a></li>
<li>Duni, <a href="#Page_188">188</a></li>
<li>Dunstable, <a href="#Page_46">46</a>, <a href="#Page_68">68</a></li>
<li>Duport, <a href="#Page_477">477</a></li>
<li>Duprez, <a href="#Page_477">477</a></li>
<li>Durante, <a href="#Page_155">155</a></li>
<li>Durastanti, <a href="#Page_237">237</a></li>
<li>Dvorak, <a href="#Page_395">395</a></li>
</ul>

<h3>E</h3>

<ul>
<li>Eccard, <a href="#Page_207">207</a></li>
<li>Efraen, <a href="#Page_32">32</a></li>
<li>Elgar E., <a href="#Page_396">396</a></li>
<li>Emilio del Cavaliere, <a href="#Page_121">121</a></li>
<li>Enna, <a href="#Page_386">386</a></li>
<li>Enrico de Zeelandia, <a href="#Page_68">68</a>, <a href="#Page_77">77</a></li>
<li>Erasmo di Rotterdam, <a href="#Page_70">70</a></li>
<li>Ernst G., <a href="#Page_476">476</a></li>
<li>Erodoto, <a href="#Page_7">7</a></li>
<li>Eschilo, <a href="#Page_15">15</a></li>
<li>Essipoff, <a href="#Page_475">475</a></li>
<li>Euripide, <a href="#Page_15">15</a>, <a href="#Page_23">23</a></li>
</ul>

<h3>F</h3>

<ul>
<li>Faccio, <a href="#Page_478">478</a></li>
<li>Fall, <a href="#Page_307">307</a></li>
<li>Falla, <a href="#Page_399">399</a></li>
<li>Fano, <a href="#Page_424">424</a></li>
<li>Farina, <a href="#Page_251">251</a></li>
<li>Farinelli, <a href="#Page_237">237</a></li>
<li>Faugues, <a href="#Page_69">69</a></li>
<li>Faurè, <a href="#Page_458">458</a></li>
<li>Ferrabosco, <a href="#Page_201">201</a></li>
<li>Ferrari, <a href="#Page_233">233</a></li>
<li>Ferri, <a href="#Page_236">236</a></li>
<li>Festa, <a href="#Page_106">106</a></li>
<li>Fétis, <a href="#Page_478">478</a></li>
<li>Fibich, <a href="#Page_396">396</a></li>
<li>Field, <a href="#Page_381">381</a></li>
<li>Filippo Neri (San), <a href="#Page_120">120</a></li>
<li>Filone, <a href="#Page_29">29</a></li>
<li>Filz, <a href="#Page_278">278</a></li>
<li>Fink, <a href="#Page_206">206</a></li>
<li>Fleischer, <a href="#Page_478">478</a></li>
<li>Floridia, <a href="#Page_415">415</a></li>
<li>Florimo, <a href="#Page_478">478</a></li>
<li>Flotow, <a href="#Page_306">306</a></li>
<li>Fogliani, <a href="#Page_136">136</a></li>
<li>Fonsete S., <a href="#Page_64">64</a></li>
<li>Forkel, <a href="#Page_94">94</a></li>
<li>Foroni, <a href="#Page_419">419</a></li>
<li>Franceschello, <a href="#Page_253">253</a></li>
<li>Francesco da Colonia, <a href="#Page_60">60</a></li>
<li>Francesco da Milano, <a href="#Page_254">254</a></li>
<li>Franchetti, <a href="#Page_412">412</a></li>
<li>Frank C., <a href="#Page_435">435</a></li>
<li>Frank M., <a href="#Page_208">208</a></li>
<li>Franz, <a href="#Page_362">362</a></li>
<li>Frescobaldi, <a href="#Page_244">244</a></li>
<li>Fried, <a href="#Page_465">465</a></li>
<li>Frini, <a href="#Page_16">16</a></li>
<li>Froberger, <a href="#Page_208">208</a>, <a href="#Page_244">244</a></li>
<li>Fuller-Maitland, <a href="#Page_478">478</a></li>
<li>Fumagalli, <a href="#Page_475">475</a></li>
<li>Fürstenau, <a href="#Page_477">477</a></li>
<li>Fux, <a href="#Page_192">192</a></li>
</ul>

<h3>G</h3>

<ul>
<li>Gabrieli A., <a href="#Page_103">103</a></li>
<li>Gabrieli D., <a href="#Page_253">253</a></li>
<li>Gabrieli G., <a href="#Page_104">104</a></li>
<li>Gade, <a href="#Page_348">348</a>, <a href="#Page_385">385</a></li>
<li>Gafor, <a href="#Page_78">78</a></li>
<li>Gagliano, <a href="#Page_146">146</a></li>
<li>Galilei, <a href="#Page_79">79</a>, <a href="#Page_127">127</a>, <a href="#Page_254">254</a></li>
<li>Galli, <a href="#Page_239">239</a></li>
<li><span class="pagenum" id="Page_485">[485]</span></li>
<li>Galli A., <a href="#Page_478">478</a></li>
<li>Gallus, <a href="#Page_208">208</a></li>
<li>Galuppi, <a href="#Page_163">163</a></li>
<li>Gardane, <a href="#Page_257">257</a></li>
<li>Gasco, <a href="#Page_428">428</a></li>
<li>Gasparini, <a href="#Page_165">165</a></li>
<li>Gasparo da Salò, <a href="#Page_250">250</a></li>
<li>Gastoldi, <a href="#Page_117">117</a></li>
<li>Gavinés, <a href="#Page_252">252</a></li>
<li>Gay, <a href="#Page_202">202</a></li>
<li>Geminiani, <a href="#Page_251">251</a></li>
<li>Genée, <a href="#Page_307">307</a></li>
<li>Generali, <a href="#Page_321">321</a></li>
<li>Genet, <a href="#Page_71">71</a></li>
<li>Gerbert, <a href="#Page_37">37</a></li>
<li>Gerle, <a href="#Page_254">254</a></li>
<li>Geronimo de Moravia, <a href="#Page_60">60</a></li>
<li>Gesualdo, <a href="#Page_116">116</a></li>
<li>Gevaert, <a href="#Page_478">478</a></li>
<li>Gherardello, <a href="#Page_99">99</a></li>
<li>Giacobbi, <a href="#Page_150">150</a></li>
<li>Gianleone, <a href="#Page_207">207</a></li>
<li>Gibbons, <a href="#Page_116">116</a>, <a href="#Page_200">200</a>, <a href="#Page_249">249</a></li>
<li>Gilson, <a href="#Page_398">398</a></li>
<li>Giovanni da Fiorenza, <a href="#Page_99">99</a></li>
<li>Giovanni di Garlandia, <a href="#Page_60">60</a></li>
<li>Giovanni XXIII, <a href="#Page_48">48</a></li>
<li>Giorgio della Porta, <a href="#Page_117">117</a></li>
<li>Giosa N., <a href="#Page_332">332</a></li>
<li>Giosquino del Prato, <a href="#Page_70">70</a></li>
<li>Giordano, <a href="#Page_412">412</a></li>
<li>Giovanni da Cascia, <a href="#Page_99">99</a></li>
<li>Giustiniani, <a href="#Page_83">83</a></li>
<li>Glareanus, <a href="#Page_79">79</a></li>
<li>Glazounow, <a href="#Page_393">393</a></li>
<li>Glière, <a href="#Page_393">393</a></li>
<li>Glinka, <a href="#Page_389">389</a></li>
<li>Gluck, <a href="#Page_262">262</a></li>
<li>Gobatti, <a href="#Page_333">333</a></li>
<li>Godard, <a href="#Page_410">410</a></li>
<li>Godowsky, <a href="#Page_475">475</a></li>
<li>Goffredo di Strassburgo, <a href="#Page_92">92</a></li>
<li>Goldmark, <a href="#Page_306">306</a></li>
<li>Goldoni, <a href="#Page_172">172</a></li>
<li>Golinelli, <a href="#Page_419">419</a></li>
<li>Gounod, <a href="#Page_312">312</a></li>
<li>Gombert, <a href="#Page_71">71</a></li>
<li>Gomez, <a href="#Page_333">333</a></li>
<li>Goudimel, <a href="#Page_107">107</a></li>
<li>Grainger, <a href="#Page_397">397</a></li>
<li>Grassi Pasquino, <a href="#Page_194">194</a></li>
<li>Graun, <a href="#Page_194">194</a></li>
<li>Greco, <a href="#Page_156">156</a></li>
<li>Gretry, <a href="#Page_189">189</a></li>
<li>Gregorio Magno, <a href="#Page_33">33</a></li>
<li>Grisi, <a href="#Page_325">325</a>, <a href="#Page_477">477</a></li>
<li>Grieg, <a href="#Page_386">386</a></li>
<li>Grossi F., <a href="#Page_236">236</a></li>
<li>Grocheo, <a href="#Page_99">99</a></li>
<li>Grossi Lod. (Viadana), <a href="#Page_124">124</a></li>
<li>Grünfeld, <a href="#Page_475">475</a></li>
<li>Guadagnini, <a href="#Page_250">250</a></li>
<li>Gualtiero di Vogelweide, <a href="#Page_92">92</a></li>
<li>Guarneri del Gesù, <a href="#Page_250">250</a></li>
<li>Guglielmi, <a href="#Page_155">155</a></li>
<li>Guglielmo monaco, <a href="#Page_63">63</a></li>
<li>Guglielmo di Poitiers, <a href="#Page_90">90</a></li>
<li>Gui, <a href="#Page_428">428</a></li>
<li>Guidetti, <a href="#Page_112">112</a></li>
<li>Guidiccioni Laura, <a href="#Page_121">121</a></li>
<li>Guido d'Arezzo, <a href="#Page_49">49</a></li>
<li>Guignon, <a href="#Page_88">88</a></li>
<li>Gumpelzhaimer, <a href="#Page_207">207</a></li>
<li>Gusnaschi, <a href="#Page_245">245</a></li>
</ul>

<h3>H</h3>

<ul>
<li>Habeneck, <a href="#Page_477">477</a></li>
<li>Haberl, <a href="#Page_478">478</a></li>
<li>Halévy, <a href="#Page_312">312</a></li>
<li>Hallen, <a href="#Page_388">388</a></li>
<li>Hallström, <a href="#Page_388">388</a></li>
<li>Hamerik, <a href="#Page_386">386</a></li>
<li>Hammerschmidt, <a href="#Page_208">208</a></li>
<li>Händel, <a href="#Page_221">221</a></li>
<li>Hanslick, <a href="#Page_478">478</a></li>
<li>Hartmann, <a href="#Page_386">386</a></li>
<li>Hasse, <a href="#Page_193">193</a></li>
<li>Hassler, <a href="#Page_207">207</a></li>
<li>Haussegger, <a href="#Page_465">465</a></li>
<li>Hautin, <a href="#Page_258">258</a></li>
<li><span class="pagenum" id="Page_486">[486]</span></li>
<li>Haydn, <a href="#Page_280">280</a></li>
<li>Heermann, <a href="#Page_477">477</a></li>
<li>Heller, <a href="#Page_348">348</a></li>
<li>Henselt, <a href="#Page_348">348</a>, <a href="#Page_475">475</a></li>
<li>Herold, <a href="#Page_315">315</a></li>
<li>Hervé, <a href="#Page_316">316</a></li>
<li>Herzogenberg, <a href="#Page_364">364</a></li>
<li>Hiller F., <a href="#Page_348">348</a></li>
<li>Hiller J. A., <a href="#Page_261">261</a></li>
<li>Hoffmann, <a href="#Page_300">300</a></li>
<li>Huber, <a href="#Page_364">364</a></li>
<li>Hubermann, <a href="#Page_477">477</a></li>
<li>Humperdink, <a href="#Page_437">437</a></li>
</ul>

<h3>I</h3>

<ul>
<li>Iahn, <a href="#Page_478">478</a></li>
<li>Ilario, <a href="#Page_29">29</a></li>
<li>Ingegneri, <a href="#Page_113">113</a></li>
<li>Ioannes Cotton, <a href="#Page_60">60</a></li>
<li>Iodocus Pratensis, <a href="#Page_70">70</a></li>
<li>Iomelli, <a href="#Page_158">158</a></li>
<li>Isaak, <a href="#Page_85">85</a>, <a href="#Page_206">206</a></li>
<li>Isaye, <a href="#Page_476">476</a></li>
<li>Iside, <a href="#Page_2">2</a></li>
<li>Isouard, <a href="#Page_189">189</a></li>
<li>Iunta, <a href="#Page_257">257</a></li>
</ul>

<h3>J</h3>

<ul>
<li>Jacopone da Todi, <a href="#Page_84">84</a></li>
<li>Jannequin, <a href="#Page_74">74</a></li>
<li>Jensen, <a href="#Page_348">348</a></li>
<li>Joachim, <a href="#Page_477">477</a></li>
<li>Johannes de Florentia, <a href="#Page_99">99</a></li>
<li>Jones, <a href="#Page_201">201</a></li>
<li>Josquin des Près, <a href="#Page_70">70</a></li>
<li>Jubal, <a href="#Page_3">3</a></li>
<li>Judenkunig, <a href="#Page_254">254</a></li>
<li>Jullien, <a href="#Page_478">478</a></li>
<li>Juon, <a href="#Page_393">393</a></li>
</ul>

<h3>K</h3>

<ul>
<li>Kajanus R., <a href="#Page_389">389</a></li>
<li>Keiser, <a href="#Page_197">197</a></li>
<li>Kelley, <a href="#Page_398">398</a></li>
<li>Kerl, <a href="#Page_195">195</a>, <a href="#Page_208">208</a></li>
<li>Kielruf, <a href="#Page_386">386</a></li>
<li>Kienzl, <a href="#Page_437">437</a></li>
<li>Kiesewetter, <a href="#Page_478">478</a></li>
<li>Kircher, <a href="#Page_23">23</a>, <a href="#Page_55">55</a></li>
<li>Kirchner, <a href="#Page_348">348</a></li>
<li>Klengel, <a href="#Page_477">477</a></li>
<li>Korsakoff, <a href="#Page_390">390</a></li>
<li>Kretschmar, <a href="#Page_77">77</a>, <a href="#Page_478">478</a></li>
<li>Kreutzer C., <a href="#Page_306">306</a></li>
<li>Kreutzer R., <a href="#Page_476">476</a></li>
<li>Ktesibiüs, <a href="#Page_242">242</a></li>
<li>Kubelik, <a href="#Page_477">477</a></li>
<li>Kufferath, <a href="#Page_478">478</a></li>
<li>Kuhnau, <a href="#Page_247">247</a></li>
<li>Kusser, <a href="#Page_197">197</a></li>
</ul>

<h3>L</h3>

<ul>
<li>Lablache, <a href="#Page_325">325</a>, <a href="#Page_477">477</a></li>
<li>Lalo, <a href="#Page_430">430</a></li>
<li>Lalouette, <a href="#Page_181">181</a></li>
<li>Lamia, <a href="#Page_16">16</a></li>
<li>Lamond, <a href="#Page_475">475</a></li>
<li>Lamoureux, <a href="#Page_477">477</a></li>
<li>Lampe, <a href="#Page_438">438</a></li>
<li>Landi, <a href="#Page_151">151</a></li>
<li>Landino, <a href="#Page_99">99</a>, <a href="#Page_243">243</a></li>
<li>Lanner, <a href="#Page_307">307</a></li>
<li>Laparra, <a href="#Page_399">399</a></li>
<li>Laub, <a href="#Page_476">476</a></li>
<li>Laurentio, <a href="#Page_99">99</a></li>
<li>Lavoix, <a href="#Page_478">478</a></li>
<li>Leclair, <a href="#Page_252">252</a></li>
<li>Lecoq, <a href="#Page_316">316</a></li>
<li>Lederer, <a href="#Page_45">45</a></li>
<li>Legrenzi, <a href="#Page_150">150</a>, <a href="#Page_242">242</a></li>
<li>Lehàr, <a href="#Page_307">307</a></li>
<li>Leo, <a href="#Page_155">155</a>, <a href="#Page_253">253</a></li>
<li>Léonard, <a href="#Page_476">476</a></li>
<li>Leoncavallo, <a href="#Page_409">409</a></li>
<li>Leonin, <a href="#Page_45">45</a></li>
<li>Lesuer, <a href="#Page_273">273</a></li>
<li>Levi, <a href="#Page_410">410</a></li>
<li><span class="pagenum" id="Page_487">[487]</span></li>
<li>Liadow, <a href="#Page_393">393</a></li>
<li>Lind, <a href="#Page_325">325</a></li>
<li>Ling-Lun, <a href="#Page_5">5</a></li>
<li>Lipinski, <a href="#Page_476">476</a></li>
<li>Liszt, <a href="#Page_379">379</a></li>
<li>Locatelli, <a href="#Page_252">252</a></li>
<li>Loewe, <a href="#Page_349">349</a></li>
<li>Logroscino, <a href="#Page_159">159</a></li>
<li>Lolli, <a href="#Page_252">252</a></li>
<li>Longo, <a href="#Page_424">424</a></li>
<li>Lorenzo dei Medici, <a href="#Page_84">84</a></li>
<li>Loreto, <a href="#Page_236">236</a></li>
<li>Loritus, <a href="#Page_79">79</a></li>
<li>Lortzing, <a href="#Page_306">306</a></li>
<li>Lotti, <a href="#Page_161">161</a></li>
<li>Lucca, <a href="#Page_477">477</a></li>
<li>Lulli, <a href="#Page_178">178</a></li>
<li>Lupo, <a href="#Page_201">201</a></li>
<li>Luporini, <a href="#Page_333">333</a></li>
<li>Lutero, <a href="#Page_70">70</a>, <a href="#Page_205">205</a></li>
<li>Luzzasco, <a href="#Page_122">122</a></li>
</ul>

<h3>M</h3>

<ul>
<li>Macfarren, <a href="#Page_396">396</a></li>
<li>Machaud, <a href="#Page_45">45</a></li>
<li>Mackenzie, <a href="#Page_396">396</a></li>
<li>Maggini, <a href="#Page_250">250</a></li>
<li>Maglio G. A., <a href="#Page_194">194</a></li>
<li>Magnard, <a href="#Page_458">458</a></li>
<li>Mahler, <a href="#Page_360">360</a></li>
<li>Mahu, <a href="#Page_206">206</a></li>
<li>Maillard, <a href="#Page_315">315</a></li>
<li>Majorano, <a href="#Page_237">237</a></li>
<li>Malibran, <a href="#Page_325">325</a>, <a href="#Page_477">477</a></li>
<li>Malipiero, <a href="#Page_428">428</a></li>
<li>Malling G., <a href="#Page_386">386</a></li>
<li>Malvezzi, <a href="#Page_122">122</a></li>
<li>Mancinelli, <a href="#Page_414">414</a></li>
<li>Mancini, <a href="#Page_237">237</a></li>
<li>Manni, <a href="#Page_121">121</a></li>
<li>Maometto, <a href="#Page_10">10</a></li>
<li>Mara, <a href="#Page_195">195</a></li>
<li>Maragnoli, <a href="#Page_224">224</a></li>
<li>Marazzoli M., <a href="#Page_147">147</a></li>
<li>Marcello, <a href="#Page_163">163</a></li>
<li>Marchetti, <a href="#Page_333">333</a></li>
<li>Marchetto da Padova, <a href="#Page_53">53</a>, <a href="#Page_61">61</a></li>
<li>Marchisio, <a href="#Page_477">477</a></li>
<li>Marenzio, <a href="#Page_113">113</a>, <a href="#Page_116">116</a></li>
<li>Mariani, <a href="#Page_478">478</a></li>
<li>Marini B., <a href="#Page_251">251</a></li>
<li>Mario, <a href="#Page_477">477</a></li>
<li>Marschner, <a href="#Page_305">305</a></li>
<li>Marteau, <a href="#Page_476">476</a></li>
<li>Martini G. B., <a href="#Page_167">167</a></li>
<li>Martini V., <a href="#Page_168">168</a></li>
<li>Martucci, <a href="#Page_420">420</a>, <a href="#Page_475">475</a></li>
<li>Mascagni, <a href="#Page_403">403</a></li>
<li>Mascheroni, <a href="#Page_478">478</a></li>
<li>Masini, <a href="#Page_477">477</a></li>
<li>Massé, <a href="#Page_315">315</a></li>
<li>Massenet, <a href="#Page_431">431</a></li>
<li>Materna, <a href="#Page_477">477</a></li>
<li>Mattei, <a href="#Page_318">318</a></li>
<li>Mattheson, <a href="#Page_198">198</a></li>
<li>Maurel, <a href="#Page_477">477</a></li>
<li>Mauro, <a href="#Page_238">238</a></li>
<li>Mayr, <a href="#Page_288">288</a></li>
<li>Mazzocchi, <a href="#Page_113">113</a></li>
<li>Mazzucato, <a href="#Page_401">401</a></li>
<li>Méhul, <a href="#Page_269">269</a></li>
<li>Mei, <a href="#Page_127">127</a></li>
<li>Meilan, <a href="#Page_208">208</a></li>
<li>Meissen, <a href="#Page_92">92</a></li>
<li>Melani, <a href="#Page_147">147</a></li>
<li>Mell Gaudio, <a href="#Page_107">107</a></li>
<li>Mendelssohn, <a href="#Page_341">341</a></li>
<li>Menter, <a href="#Page_475">475</a></li>
<li>Mercadante, <a href="#Page_321">321</a></li>
<li>Mercurio, <a href="#Page_2">2</a></li>
<li>Merlo, <a href="#Page_123">123</a></li>
<li>Merulo, <a href="#Page_244">244</a>, <a href="#Page_251">251</a></li>
<li>Mesomede, <a href="#Page_23">23</a></li>
<li>Messager, <a href="#Page_316">316</a></li>
<li>Metastasio, <a href="#Page_170">170</a></li>
<li>Meyerbeer, <a href="#Page_310">310</a></li>
<li>Migliori, <a href="#Page_238">238</a></li>
<li>Milanollo, <a href="#Page_476">476</a></li>
<li>Millöcker, <a href="#Page_307">307</a></li>
<li>Mingotti, <a href="#Page_237">237</a></li>
<li><span class="pagenum" id="Page_488">[488]</span></li>
<li>Molinaro, <a href="#Page_254">254</a></li>
<li>Monn, <a href="#Page_278">278</a></li>
<li>Monsigny, <a href="#Page_189">189</a></li>
<li>Montemezzi, <a href="#Page_415">415</a></li>
<li>Monteverdi, <a href="#Page_141">141</a></li>
<li>Morales, <a href="#Page_106">106</a></li>
<li>Morera, <a href="#Page_399">399</a></li>
<li>Morley, <a href="#Page_200">200</a>, <a href="#Page_249">249</a></li>
<li>Mosco, <a href="#Page_16">16</a></li>
<li>Mosè, <a href="#Page_8">8</a></li>
<li>Mottl, <a href="#Page_478">478</a></li>
<li>Moussorzky, <a href="#Page_391">391</a></li>
<li>Mouton, <a href="#Page_71">71</a></li>
<li>Mozart, <a href="#Page_285">285</a></li>
<li>Muffat, <a href="#Page_247">247</a></li>
<li>Mugellini, <a href="#Page_424">424</a></li>
<li>Mugnone, <a href="#Page_478">478</a></li>
<li>Müller, <a href="#Page_262">262</a></li>
<li>Muris, <a href="#Page_60">60</a></li>
</ul>

<h3>N</h3>

<ul>
<li>Nanini, <a href="#Page_112">112</a></li>
<li>Napolitano Gio. Andrea, <a href="#Page_123">123</a></li>
<li>Nardi Jacopo, <a href="#Page_85">85</a></li>
<li>Nardini, <a href="#Page_252">252</a></li>
<li>Nared, <a href="#Page_2">2</a></li>
<li>Nerone, <a href="#Page_19">19</a></li>
<li>Neusielder, <a href="#Page_254">254</a></li>
<li>Nicolai, <a href="#Page_306">306</a></li>
<li>Nielsen, <a href="#Page_386">386</a></li>
<li>Nikisch, <a href="#Page_477">477</a></li>
<li>Nilson, <a href="#Page_477">477</a></li>
<li>Noren, <a href="#Page_438">438</a></li>
<li>Notari, <a href="#Page_201">201</a></li>
<li>Notker, <a href="#Page_42">42</a></li>
<li>Nourrit, <a href="#Page_325">325</a>, <a href="#Page_477">477</a></li>
<li>Novàk, <a href="#Page_396">396</a></li>
</ul>

<h3>O</h3>

<ul>
<li>Oberthür, <a href="#Page_177">177</a></li>
<li>Obrecht, <a href="#Page_70">70</a></li>
<li>Offenbach, <a href="#Page_315">315</a></li>
<li>Okeghen, <a href="#Page_69">69</a></li>
<li>Olimpo, <a href="#Page_14">14</a></li>
<li>Ondricek, <a href="#Page_477">477</a></li>
<li>Orefice, <a href="#Page_415">415</a></li>
<li>Orfeo, <a href="#Page_13">13</a></li>
<li>Orlando di Lasso, <a href="#Page_72">72</a></li>
<li>Osiander, <a href="#Page_206">206</a></li>
<li>Osvaldo di Wolkestien, <a href="#Page_92">92</a></li>
</ul>

<h3>P</h3>

<ul>
<li>Pachelbel, <a href="#Page_208">208</a>, <a href="#Page_247">247</a></li>
<li>Pacini, <a href="#Page_321">321</a></li>
<li>Paderewski, <a href="#Page_475">475</a></li>
<li>Paer, <a href="#Page_168">168</a></li>
<li>Paganini, <a href="#Page_418">418</a>, <a href="#Page_476">476</a></li>
<li>Paisiello, <a href="#Page_160">160</a></li>
<li>Palestrina, <a href="#Page_107">107</a></li>
<li>Palladio, <a href="#Page_238">238</a></li>
<li>Pallavicini, <a href="#Page_192">192</a></li>
<li>Palumbo, <a href="#Page_475">475</a></li>
<li>Pananti, <a href="#Page_172">172</a></li>
<li>Paolo da Florentia, <a href="#Page_99">99</a></li>
<li>Parabosco, <a href="#Page_244">244</a></li>
<li>Paradisi, <a href="#Page_247">247</a></li>
<li>Pareja, <a href="#Page_79">79</a></li>
<li>Parker, <a href="#Page_398">398</a></li>
<li>Parish-Alvars, <a href="#Page_477">477</a></li>
<li>Parry, <a href="#Page_396">396</a></li>
<li>Pasdeloup, <a href="#Page_477">477</a></li>
<li>Pasquini Bernardo, <a href="#Page_165">165</a>, <a href="#Page_244">244</a></li>
<li>Pasta, <a href="#Page_325">325</a>, <a href="#Page_477">477</a></li>
<li>Patti, <a href="#Page_477">477</a></li>
<li>Paumann, <a href="#Page_244">244</a>, <a href="#Page_253">253</a></li>
<li>Pedrel, <a href="#Page_399">399</a>, <a href="#Page_478">478</a></li>
<li>Pedrotti, <a href="#Page_333">333</a></li>
<li>Peirol, <a href="#Page_90">90</a></li>
<li>Pergolesi, <a href="#Page_157">157</a></li>
<li>Peri Iacopo, <a href="#Page_127">127</a></li>
<li>Pericle, <a href="#Page_15">15</a></li>
<li>Perosi, <a href="#Page_423">423</a></li>
<li>Perotin, <a href="#Page_45">45</a></li>
<li>Perrin, <a href="#Page_177">177</a></li>
<li>Persiani, <a href="#Page_325">325</a></li>
<li>Perti, <a href="#Page_150">150</a></li>
<li><span class="pagenum" id="Page_489">[489]</span></li>
<li>Peruzzi, <a href="#Page_238">238</a></li>
<li>Peterson, <a href="#Page_388">388</a></li>
<li>Petrella, <a href="#Page_332">332</a></li>
<li>Petrucci, <a href="#Page_257">257</a></li>
<li>Pfitzner, <a href="#Page_438">438</a></li>
<li>Philidor, <a href="#Page_189">189</a></li>
<li>Philippus de Vitriaco, <a href="#Page_57">57</a></li>
<li>Piatti, <a href="#Page_477">477</a></li>
<li>Piccini, <a href="#Page_159">159</a></li>
<li>Piccollelis, <a href="#Page_478">478</a></li>
<li>Piernè, <a href="#Page_458">458</a></li>
<li>Pierre de la Rue, <a href="#Page_71">71</a></li>
<li>Pietro, <a href="#Page_41">41</a></li>
<li>Pindaro, <a href="#Page_23">23</a></li>
<li>Pirani, <a href="#Page_424">424</a></li>
<li>Pisendal, <a href="#Page_252">252</a></li>
<li>Pisistrato, <a href="#Page_15">15</a></li>
<li>Pistocchi, <a href="#Page_237">237</a></li>
<li>Pitagora, <a href="#Page_14">14</a>, <a href="#Page_17">17</a></li>
<li>Pitoni, <a href="#Page_164">164</a></li>
<li>Pizzetti, <a href="#Page_425">425</a>, <a href="#Page_478">478</a></li>
<li>Pizzetti Ildebrando, <a href="#Page_19">19</a></li>
<li>Planquette, <a href="#Page_316">316</a></li>
<li>Platone, <a href="#Page_17">17</a></li>
<li>Platti, <a href="#Page_247">247</a>, <a href="#Page_278">278</a></li>
<li>Plutarco, <a href="#Page_17">17</a></li>
<li>Poitiers Guglielmo di, <a href="#Page_90">90</a></li>
<li>Polarolo, <a href="#Page_150">150</a></li>
<li>Poliziano, <a href="#Page_122">122</a></li>
<li>Pollini, <a href="#Page_381">381</a></li>
<li>Ponchielli, <a href="#Page_333">333</a></li>
<li>Popper, <a href="#Page_477">477</a></li>
<li>Porpora, <a href="#Page_156">156</a></li>
<li>Pougin, <a href="#Page_478">478</a></li>
<li>Praetorius, <a href="#Page_208">208</a></li>
<li>Provenzale, <a href="#Page_152">152</a></li>
<li>Prume, <a href="#Page_476">476</a></li>
<li>Puccini, <a href="#Page_411">411</a></li>
<li>Pugnani, <a href="#Page_252">252</a></li>
<li>Pujol, <a href="#Page_399">399</a></li>
<li>Purcell, <a href="#Page_201">201</a></li>
</ul>

<h3>Q</h3>

<ul>
<li>Quagliati, <a href="#Page_140">140</a></li>
<li>Quanz, <a href="#Page_195">195</a></li>
<li>Quei, <a href="#Page_6">6</a></li>
<li>Quinault, <a href="#Page_179">179</a></li>
<li>Quintiliano, <a href="#Page_22">22</a></li>
</ul>

<h3>R</h3>

<ul>
<li>Raff, <a href="#Page_363">363</a></li>
<li>Raimondi, <a href="#Page_321">321</a></li>
<li>Rambaut, <a href="#Page_91">91</a></li>
<li>Rameau, <a href="#Page_182">182</a></li>
<li>Ravel, <a href="#Page_457">457</a></li>
<li>Rebikoff, <a href="#Page_467">467</a></li>
<li>Redi, <a href="#Page_237">237</a></li>
<li>Reger M., <a href="#Page_461">461</a></li>
<li>Reinken, <a href="#Page_209">209</a></li>
<li>Rendano, <a href="#Page_424">424</a>, <a href="#Page_475">475</a></li>
<li>Respighi, <a href="#Page_429">429</a></li>
<li>Reyer, <a href="#Page_433">433</a></li>
<li>Reyser, <a href="#Page_257">257</a></li>
<li>Rhaw, <a href="#Page_206">206</a></li>
<li>Rheinberger, <a href="#Page_364">364</a></li>
<li>Ricci, <a href="#Page_321">321</a></li>
<li>Ricci-Signorini, <a href="#Page_424">424</a></li>
<li>Richter, F., <a href="#Page_277">277</a></li>
<li>Richter Hans, <a href="#Page_477">477</a></li>
<li>Riemann, <a href="#Page_99">99</a>, <a href="#Page_129">129</a></li>
<li>Righini, <a href="#Page_168">168</a></li>
<li>Rinaldi, <a href="#Page_419">419</a></li>
<li>Rinuccini, <a href="#Page_127">127</a></li>
<li>Ripolles, <a href="#Page_399">399</a></li>
<li>Rode, <a href="#Page_476">476</a></li>
<li>Roger, <a href="#Page_325">325</a>, <a href="#Page_477">477</a></li>
<li>Roland de Lattre, <a href="#Page_72">72</a></li>
<li>Rolla, <a href="#Page_476">476</a></li>
<li>Romano, <a href="#Page_41">41</a></li>
<li>Romberg, <a href="#Page_477">477</a></li>
<li>Rore C. (de), <a href="#Page_78">78</a>, <a href="#Page_103">103</a></li>
<li>Rosini, <a href="#Page_236">236</a></li>
<li>Rossi L., <a href="#Page_171">171</a></li>
<li>Rossi Lauro, <a href="#Page_332">332</a></li>
<li>Rossini, <a href="#Page_309">309</a>, <a href="#Page_318">318</a></li>
<li>Rotoli, <a href="#Page_424">424</a></li>
<li>Rousseau, <a href="#Page_188">188</a></li>
<li>Roussel, <a href="#Page_458">458</a></li>
<li>Rubini, <a href="#Page_325">325</a>, <a href="#Page_477">477</a></li>
<li><span class="pagenum" id="Page_490">[490]</span></li>
<li>Rubinstein, <a href="#Page_392">392</a>, <a href="#Page_475">475</a></li>
<li>Ruggeri, <a href="#Page_250">250</a></li>
<li>Rupff, <a href="#Page_205">205</a></li>
<li>Rutini, <a href="#Page_278">278</a></li>
</ul>

<h3>S</h3>

<ul>
<li>Sacchetti, <a href="#Page_82">82</a></li>
<li>Sacchini, <a href="#Page_160">160</a></li>
<li>Sachs, <a href="#Page_93">93</a></li>
<li>Sacrati, <a href="#Page_176">176</a></li>
<li>Saffo, <a href="#Page_14">14</a></li>
<li>Saint-Saens, <a href="#Page_429">429</a></li>
<li>Salieri, <a href="#Page_168">168</a></li>
<li>Salomone, <a href="#Page_8">8</a></li>
<li>Salvator Rosa, <a href="#Page_232">232</a></li>
<li>Samara, <a href="#Page_415">415</a></li>
<li>Sammartini, <a href="#Page_262">262</a></li>
<li>Sanctos, <a href="#Page_236">236</a></li>
<li>Sandberger, <a href="#Page_478">478</a></li>
<li>Sangalli, <a href="#Page_419">419</a></li>
<li>Sanmartini, <a href="#Page_279">279</a></li>
<li>Santarini, <a href="#Page_239">239</a></li>
<li>Sarasate, <a href="#Page_476">476</a></li>
<li>Sarria, <a href="#Page_332">332</a></li>
<li>Sarti, <a href="#Page_168">168</a></li>
<li>Sauer, <a href="#Page_475">475</a></li>
<li>Sauret, <a href="#Page_476">476</a></li>
<li>Scarlatti Al., <a href="#Page_151">151</a></li>
<li>Scarlatti D., <a href="#Page_246">246</a></li>
<li>Scheidt S., <a href="#Page_209">209</a></li>
<li>Schein G., <a href="#Page_209">209</a></li>
<li>Schenk, <a href="#Page_262">262</a></li>
<li>Schering, <a href="#Page_71">71</a></li>
<li>Schillings, <a href="#Page_438">438</a></li>
<li>Schjelderup G., <a href="#Page_388">388</a></li>
<li>Schmit, <a href="#Page_458">458</a></li>
<li>Schönberg, <a href="#Page_466">466</a></li>
<li>Schrecker, <a href="#Page_465">465</a></li>
<li>Schroeder-Devrient, <a href="#Page_325">325</a></li>
<li>Schroeter, <a href="#Page_246">246</a></li>
<li>Schubert, <a href="#Page_338">338</a></li>
<li>Schumann, <a href="#Page_344">344</a></li>
<li>Schütz, <a href="#Page_104">104</a>, <a href="#Page_208">208</a></li>
<li>Scontrino, <a href="#Page_424">424</a></li>
<li>Scott, <a href="#Page_397">397</a>, <a href="#Page_467">467</a></li>
<li>Scotto, <a href="#Page_257">257</a></li>
<li>Scriabine, <a href="#Page_466">466</a></li>
<li>Senesino, <a href="#Page_192">192</a></li>
<li>Senfl, <a href="#Page_206">206</a></li>
<li>Serato, <a href="#Page_476">476</a></li>
<li>Sergio, <a href="#Page_34">34</a></li>
<li>Serlio, <a href="#Page_238">238</a></li>
<li>Seroff, <a href="#Page_390">390</a></li>
<li>Servais, <a href="#Page_477">477</a></li>
<li>Servandoni, <a href="#Page_239">239</a></li>
<li>Severac, <a href="#Page_458">458</a></li>
<li>Sgambati, <a href="#Page_420">420</a>, <a href="#Page_475">475</a></li>
<li>Sibelius J., <a href="#Page_389">389</a></li>
<li>Siloti, <a href="#Page_475">475</a></li>
<li>Silvestro, <a href="#Page_29">29</a></li>
<li>Sinding, <a href="#Page_387">387</a></li>
<li>Sinigaglia, <a href="#Page_423">423</a></li>
<li>Sivori, <a href="#Page_476">476</a></li>
<li>Sjögren, <a href="#Page_388">388</a></li>
<li>Smareglia, <a href="#Page_415">415</a></li>
<li>Smetana, <a href="#Page_394">394</a></li>
<li>Smyth, <a href="#Page_397">397</a></li>
<li>Södermann, <a href="#Page_388">388</a></li>
<li>Sofocle, <a href="#Page_15">15</a></li>
<li>Soma, <a href="#Page_4">4</a></li>
<li>Soriano, <a href="#Page_112">112</a></li>
<li>Spataro, <a href="#Page_78">78</a></li>
<li>Spinelli, <a href="#Page_405">405</a></li>
<li>Spinetti, <a href="#Page_245">245</a></li>
<li>Spitta, <a href="#Page_478">478</a></li>
<li>Spohr, <a href="#Page_304">304</a>, <a href="#Page_476">476</a></li>
<li>Spontini, <a href="#Page_272">272</a></li>
<li>Squarcialupo, <a href="#Page_83">83</a>, <a href="#Page_243">243</a></li>
<li>Staden T., <a href="#Page_191">191</a></li>
<li>Stagno, <a href="#Page_477">477</a></li>
<li>Stainer, <a href="#Page_250">250</a></li>
<li>Stamitz, <a href="#Page_252">252</a>, <a href="#Page_277">277</a></li>
<li>Stanford, <a href="#Page_396">396</a></li>
<li>Steffani, <a href="#Page_166">166</a></li>
<li>Stenhammer, <a href="#Page_388">388</a></li>
<li>Stolz, <a href="#Page_477">477</a></li>
<li>Stradella, <a href="#Page_150">150</a></li>
<li>Stradivari, <a href="#Page_250">250</a></li>
<li>Strauss J., <a href="#Page_307">307</a></li>
<li>Strauss O., <a href="#Page_307">307</a></li>
<li><span class="pagenum" id="Page_491">[491]</span></li>
<li>Strauss R., <a href="#Page_440">440</a></li>
<li>Stravinsky, <a href="#Page_467">467</a></li>
<li>Striggio, <a href="#Page_122">122</a></li>
<li>Strozzi, <a href="#Page_127">127</a></li>
<li>Suk, <a href="#Page_396">396</a></li>
<li>Sullivan, <a href="#Page_396">396</a></li>
<li>Suppè, <a href="#Page_307">307</a></li>
<li>Svendsen, <a href="#Page_388">388</a></li>
<li>Swelink, <a href="#Page_209">209</a></li>
</ul>

<h3>T</h3>

<ul>
<li>Taide, <a href="#Page_16">16</a></li>
<li>Taffanel, <a href="#Page_477">477</a></li>
<li>Tallis, <a href="#Page_249">249</a></li>
<li>Tamagno, <a href="#Page_477">477</a></li>
<li>Tamberlick, <a href="#Page_477">477</a></li>
<li>Tamburini, <a href="#Page_325">325</a></li>
<li>Taneieff, <a href="#Page_393">393</a></li>
<li>Tännhauser, <a href="#Page_92">92</a></li>
<li>Tartini, <a href="#Page_251">251</a></li>
<li>Tasca, <a href="#Page_405">405</a></li>
<li>Tausig, <a href="#Page_475">475</a></li>
<li>Tebaldini, <a href="#Page_424">424</a>, <a href="#Page_478">478</a></li>
<li>Telemann, <a href="#Page_199">199</a></li>
<li>Terpandro, <a href="#Page_14">14</a></li>
<li>Terzi, <a href="#Page_254">254</a></li>
<li>Tesi Vittoria, <a href="#Page_237">237</a></li>
<li>Thalberg, <a href="#Page_475">475</a></li>
<li>Theile, <a href="#Page_196">196</a></li>
<li>Thibaut, <a href="#Page_90">90</a></li>
<li>Thomas, <a href="#Page_313">313</a></li>
<li>Thomson, <a href="#Page_476">476</a></li>
<li>Thot, <a href="#Page_2">2</a></li>
<li>Thuille, <a href="#Page_438">438</a></li>
<li>Tiersot, <a href="#Page_478">478</a></li>
<li>Tinctoris, <a href="#Page_78">78</a></li>
<li>Tinel, <a href="#Page_398">398</a></li>
<li>Toeschi, <a href="#Page_277">277</a></li>
<li>Tolomeo, <a href="#Page_31">31</a></li>
<li>Tomadini, <a href="#Page_419">419</a></li>
<li>Tommasini, <a href="#Page_428">428</a></li>
<li>Torchi, <a href="#Page_478">478</a></li>
<li>Torelli, <a href="#Page_239">239</a>, <a href="#Page_251">251</a></li>
<li>Tornabuoni, <a href="#Page_84">84</a></li>
<li>Torrefranca, <a href="#Page_478">478</a></li>
<li>Toscanini, <a href="#Page_478">478</a></li>
<li>Tosi, <a href="#Page_237">237</a></li>
<li>Tosti, <a href="#Page_424">424</a></li>
<li>Traetta, <a href="#Page_155">155</a></li>
<li>Trigene, <a href="#Page_45">45</a></li>
<li>Tromboncino, <a href="#Page_85">85</a>, <a href="#Page_117">117</a></li>
<li>Tschaikowski, <a href="#Page_392">392</a></li>
<li>Tua, <a href="#Page_476">476</a></li>
<li>Tuotilo, <a href="#Page_42">42</a></li>
<li>Turina, <a href="#Page_399">399</a></li>
<li>Turini, <a href="#Page_232">232</a></li>
</ul>

<h3>U</h3>

<ul>
<li>Ubaldo, <a href="#Page_46">46</a></li>
<li>Ugolino da Orvieto, <a href="#Page_78">78</a></li>
<li>Usiglio, <a href="#Page_332">332</a></li>
</ul>

<h3>V</h3>

<ul>
<li>Vaccai, <a href="#Page_321">321</a></li>
<li>Valletta, <a href="#Page_478">478</a></li>
<li>Vaughan, <a href="#Page_397">397</a></li>
<li>Vecchi, <a href="#Page_123">123</a></li>
<li>Veda, <a href="#Page_5">5</a></li>
<li>Veracini, <a href="#Page_252">252</a></li>
<li>Verdi, <a href="#Page_325">325</a></li>
<li>Verdolotto, <a href="#Page_229">229</a></li>
<li>Viadana, <a href="#Page_124">124</a></li>
<li>Viardot-Garcia, <a href="#Page_325">325</a>, <a href="#Page_477">477</a></li>
<li>Vicentino Nicola, <a href="#Page_136">136</a></li>
<li>Vidal, <a href="#Page_478">478</a></li>
<li>Vieuxtemps, <a href="#Page_476">476</a></li>
<li>Villanis, <a href="#Page_478">478</a></li>
<li>Vinci, <a href="#Page_156">156</a></li>
<li>Viotti, <a href="#Page_418">418</a>, <a href="#Page_476">476</a></li>
<li>Virdung, <a href="#Page_79">79</a></li>
<li>Vitali, <a href="#Page_252">252</a></li>
<li>Vitri Filippo (de), <a href="#Page_101">101</a></li>
<li>Vittoria, <a href="#Page_112">112</a></li>
<li>Vivaldi, <a href="#Page_252">252</a></li>
<li>Vogelweide (Gualtiero di), <a href="#Page_92">92</a></li>
<li>Volkmann, <a href="#Page_348">348</a></li>
</ul>

<p>
<span class="pagenum" id="Page_492">[492]</span>
</p>

<h3>W</h3>

<ul>
<li>Wagenseil, <a href="#Page_278">278</a></li>
<li>Wagner R., <a href="#Page_370">370</a></li>
<li>Wagner S., <a href="#Page_437">437</a></li>
<li>Wallace, <a href="#Page_396">396</a></li>
<li>Waldmann, <a href="#Page_477">477</a></li>
<li>Walther, <a href="#Page_205">205</a></li>
<li>Weber, <a href="#Page_301">301</a></li>
<li>Weigel, <a href="#Page_262">262</a></li>
<li>Weingartner, <a href="#Page_477">477</a></li>
<li>Weissmann, <a href="#Page_438">438</a></li>
<li>Westerhout, <a href="#Page_415">415</a></li>
<li>Wieniawski, <a href="#Page_476">476</a></li>
<li>Wilhelmy, <a href="#Page_476">476</a></li>
<li>Willaert, <a href="#Page_102">102</a></li>
<li>Wolf, <a href="#Page_362">362</a></li>
<li>Wolf-Ferrari, <a href="#Page_421">421</a></li>
<li>Wolframo d'Eschenbach, <a href="#Page_92">92</a></li>
<li>Wolkenstein (Oswaldo di), <a href="#Page_92">92</a></li>
</ul>

<h3>Z</h3>

<ul>
<li>Zamara, <a href="#Page_477">477</a></li>
<li>Zandonai, <a href="#Page_427">427</a></li>
<li>Zanella A., <a href="#Page_424">424</a></li>
<li>Zarlino, <a href="#Page_78">78</a></li>
<li>Zazzerino, <a href="#Page_129">129</a></li>
<li>Zeller, <a href="#Page_307">307</a></li>
<li>Zeno Ap., <a href="#Page_170">170</a></li>
<li>Ziani, <a href="#Page_150">150</a></li>
<li>Ziehrer, <a href="#Page_307">307</a></li>
<li>Zingarelli, <a href="#Page_160">160</a></li>
<li>Zipoli, <a href="#Page_278">278</a></li>
</ul>

<hr class="silver" />

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Filippo di Vitry.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>Marchetto da Padova.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina elaborata dal trascrittore e posta nel pubblico dominio.
</p>
</div>

</body>
</html>
